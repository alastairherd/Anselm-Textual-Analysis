SCANNED FROM: S. Anselmi Cantuariensis Archepiscopi
opera omnia Vol.1, ed. F. S. Schmitt, Edinburgh 1946,
pp.5-87.

			      ANSELMUS:
			      MONOLOGION


		Epistola ad Lanfrancum archiepiscopum

/5/ Reuerendo et amando suo domino et patri et doctori, Cantuariae
archiepiscopo, Anglorum primati, matri ecclesiae catholicae fidei
utilitatisque merito multum amplectendo Lanfranco: frater Anselmus
Beccensis, uita peccator, habitu monachus.

Quoniam agenda sunt omnia consilio sed non omni consilio, sicut
scriptum est:

	Omnia fac cum consilio

et:

	Consiliarus sit tibi unus de mille

unum, quem scitis, non de mille sed de omnibus mortalibus elegi, quem
prae omnibus haberem consultorem in dubiis, doctorem in ignoratis, in
excessibus correctorem, in recte actis approbatorem. Quo quamuis
secundum uotum uti non possim, decreui tamen uti, quantum possum.
Quamuis enim ualde multi sint praeter prudentiam uestram, de quorum
multum proficere imperitus possim peritia, et quorum subiacere
censurae mea me cogat imperitia: nullum tamen eorum noui, cuius me
doctrinae iudicioue tam confidenter tamque libenter quam uestro
subiciam, et qui mihi tam paterno affectu se si res indiget exhibeat,
aut si res exigit congaudeat. Quare, quoniam quidquid de paterno
uestro mihi /6/ pectore impenditur, et sapientia est exquisitum et
auctoritate roboratum et dilectione conditum: cum aliquid inde haurio,
id me sua et dulcedine delectat et securitate satiat. Sed quoniam haec
ipsa scienti loquor, his omissis, cur eorum meminerim, expediam.

Quidam fratres, serui uestri et conserui mei, me saepe multumque
rogantes tandem coegerunt, ut acquiescerem illis quaedam scribere,
sicut in eiusdem scripturae praefatinacula considerare poteritis. De
quo opusculo hoc praeter spem euenit, ut non solum illi quibus
instantibus editum est sed et plures alii illud uelint non solum
legere sed etiam transcribere. Dubitans igitur, utrum illud uolentibus
denegare debeam aut concedere, ne me aut inuidum putantes oderint aut
stultum agnoscentes derideant: ad singularem meum recurro
consiliarium, et scripturam ipsam examinandam uestro mitto iudicio, ut
eIus auctoritate aut inepta a conspectu prohibeatur, aut correcta
uolentibus praebeatur.


			       PROLOGUS

/7/ Quidam fratres saepe me studioseque precati sunt, ut quaedam, quae
illis de meditanda diuinitatis essentia et quibusdam aliis huiusmodi
meditationi cohaerentibus usitato sermone colloquendo protuleram, sub
quodam eis meditationis exemplo describerem. Cuius scilicet scribendae
meditationis magis secundum suam uoluntatem quam secundum rei
facilitatem aut meam possibilitatem hanc mihi formam praestituerunt:
quatenus auctoritate scripturae penitus nihil in ea persuaderetur sed
quidquid per singulas inuestigationes finis assereret, id ita esse
plano stilo et uulgaribus argumentis simplicique disputatione et
rationis necessitas breuiter cogeret et ueritatis claritas patenter
ostenderet. Voluerunt etiam, ut nec simplicibus paeneque fatuis
obiectionibus mihi occurrentibus obuiare contemnerem.

Quod quidem diu tentare recusaui atque me cum re ipsa comparans multis
me rationibus excusare tentaui. Quanto enim id quod petebant usu sibi
optabant facilius, tanto illud mihi actu ininngebant difficilius.
Tandem tamen uictus cum precum modesta importunitate tum studii eorum
non contemnenda honestate, inuitus quidem propter rei difficultatem et
ingenii mei imbecillitatem quod precabantur incepi sed libenter
propter eorum caritatem quantum potui secundum ipsorum definitionem
effeci. /8/

Ad quod cum ea spe sim adductus, ut quidquid facerem, illis solis a
quibus exigebatur, esset notum, et paulo post eisdem idipsum ut uilem
rem fastidientibus contemptu esset obruendum -- scio enim me in eo non
tam precantibus satisfacere potuisse, quam precibus me prosequentibus
finem posuisse -- nescio tamen quo pacto sic praeter spem euenit, ut
non solum praedicti fratres sed et plures alii scripturam ipsam
quisque sibi eam transcribendo in longum memoriae commendare
satagerent.

Quam ego saepe retractans nihil potui inuenire me in ea dixisse, quod
non catholicorum patrum et maxime beati Augustini scriptis cohaereat.
Quapropter si cui uidebitur, quod in eodem opusculo aliquid
protulerim, quod aut nimis nouum sit aut a ueritate dissentiat: rogo,
ne statim me aut praesumptorem nouitatum aut falsitatis assertorem
exclamet sed prius libros praefati doctoris Augustini De trinitate
diligenter perspiciat, deinde secundum eos opusculum meum diiudicet.
Quod enim dixi summam trinitatem posse dici tres substantias, Graecos
secutus sum, qui confitentur tres substantias in una persona eadem
fide, qua nos tres personas in una substantia. Nam hoc significant in
deo per subs tantiam, quo d nos per personam. Quaecumque autem ibi
dixi, sub persona secum sola cogitatione disputantis et inuestigantis
ea quae prius non animaduertisset, prolata sunt, sicut sciebam eos
uelle quorum petitioni obsequi intendebam.

Precor autem et obsecro uehementer, si quis hoc opusculum uoluerit
transcribere, ut hanc praefationem in capite libelli ante ipsa
capitula studeat praeponere. Multum enim prodesse puto ad intelligenda
ea quae ibi legerit, si quis prius, qua intentione quoue modo
disputata sint, cognouerit. Puto etiam quod, si quis hanc ipsam
praefationem prius uiderit, non temere iudicabit, si quid contra suam
opinionem prolatum inuenerit. /9/

			       CAPITULA

1.	QUOD SIT QUIDDAM OPTIMUM ET MAXIMUM ET SUMMUM OMNIUM QUAE
	SUNT.

2.	DE EADEM RE.

3.	QUOD SIT QUAEDAM NATURA, PER QUAM EST, QUIDQUID EST, ET QUAE
	PER SE EST, ET EST SUMMUM OMNIUM QUAE SUNT.

4.	DE EADEM RET

5.	QUOD, SICUT ILLA EST PER SE ET ALIA PER ILLAM, ITA SIT EX SE
	ET ALIA EX ILLA.

6.	QUOD ILLA NON SIT ULLA IUVANTE CAUSE DUCTA AD ESSE, NEC TAMEN
	SIT PER NIHIL AUT EX NIHILO; ET QUOMODO INTELLIGI POSSIT ESSE
	PER SE ET EX SE.

7.	QUOMODO OMNIA ALIA SINT PER ILLAM ET EX ILLA.

8.	QUOMODO INTELLIGENDUM SIT, QUIA FECIT OMNIA EX NIHILO.

9.	QUOD EA QUAE FACTA SUNT DE NIHILO, NON NIHIL ERANT, ANTEQUAM
	FIERENT, QUANTUM AD RATIONEM FACIENTIS.

10.	QUOD ILLA RATIO SIT QUAEDAM RERUM LOCUTIO, SICUT FABER PRIUS
	APUD SE DICIT, QUOD FACTURUS EST.

11.	QUOD TAMEN MULTA SIT IN HAC SIMILITUDINE DISSIMILITUDO.

12.	QUOD HAEC SUMMAE ESSENTIAE LOCUTIO SIT SUMMA ESSENTIA.

13.	QUOD, SICUT OMNIA PER SUMMAM ESSENTIAM FACTA SUNT, ITA VIGEANT
	PER IPSAM.

14.	QUOD ILLA SIT IN OMNIBUS ET PER OMNIA, ET OMNIA SINT EX ILLA
	ET PER ILLAM ET IN ILLA. /10/

15.	QUID POSSIT AUT NON POSSIT DICI DE ILLA SUBSTANTIALITER.

16.	QUOD IDEM SIT ILLI ESSE IUSTAM, QUOD EST ESSE IUSTITIAM; ET
	EODEM MODO DE IIS QUAE SIMILITER DE ILLA DICI POSSUM; ET QUOD
	NIHIL HORUM MONSTRET, QUALIS ILLA VEL QUANTA SIT SED QUID SIT.

17.	QUOD ITA SIT SIMPLEX, UT OMNIA QUAE DE EIUS ESSENTIA DICI
	POSSUM, UNUM IDEMQUE IN ILLA SINT, ET NIHIL DE EA DICI POSSIT
	SUBSTANTIALITER NISI IN EO QUOD QUID EST.

18.	QUOD SIT SINE PRINCIPIO ET SINE FINE.

19.	QUOMODO NIHIL FUIT ANTE AUT ERIT POST ILLAM.

20.	QUOD ILLA SIT IN OMNI LOCO ET TEMPORE.

21.	QUOD IN NULLO SIT LOCO AUT TEMPORE.

22.	QUOMODO SIT IN OMNI ET IN NULLO LOCO ET TEMPORE.

23.	QUOMODO MELIUS INTELLIGI POSSIT ESSE UBIQUE QUAM IN OMNI LOCO.

24.	QUOMODO MELIUS INTELLIGI POSSIT ESSE SEMPER QUAM IN OMNI
	TEMPORE.

25.	QUOD NULLIS MUTABILIS SIT ACCIDENTIBUS.

26.	QUOMODO ILLA DICENDA SIT ESSE SUBSTANTIA, ET QUOD SIT EXTRA
	OMNEM SUBSTANTIAM, ET SINGULARITER SIT QUIDQUID EST.

27.	QUOD NON CONTINEATUR IN COMMUNI TRACTATU SUBSTANTIARUM, ET
	TAMEN SIT SUBSTANTIA ET INDIUIDUNS SPIRITUS.

28.	QUOD IDEM SPIRITUS SIMPLICITER SIT, ET CREATA ILLI COMPARATA
	NON SINT.

29.	QUOD EIUS LOCUTIO IDIPSUM SIT QUOD IPSE, NEC TAMEN SINT DUO
	SED UNUS SPIRITUS.

30.	QUOD EADEM LOCUTIO NON CONSTET PLURIBUS VERBIS SED SIT UNUM
	VERBUM.

31.	QUOD IPSUM VERBUM NON SIT SIMILITUDO FACTORUM SED VERITAS
	ESSENTIAE, FACTA UERO SINT ALIQUA VERITATIS IMITATIO; ET QUAE
	NATURAE MAGIS SINT QUAM ALIAE ET PRAESTANTIORES.

32.	QUOD SUMMUS SPIRITUS SEIPSUM DICAT COAETERNO VERBO.

33.	QUOD UNO VERBO DICAT SE ET QUOD FECIT.

34.	QUOMODO SUO VERBO UIDERI POSSIT DICERE CREATURAM.

35.	QUOD, QUIDQUID FACTUM EST, IN EIUS VERBO ET SCIENTIA SIT VITA
	ET VERITAS.

36.	QUAM INCOMPREHENSIBILI MODO DICAT UEL SCIAT RES A SE FACTAS.
	/11/

37.	QUOD, QUIDQUID IPSE EST AD CREATURAM, HOC SIT ET VERBUM EIUS;
	NEC TAMEN AMBO SIMUL PLURALITER.

38.	QUOD DICI NON POSSIT, QUID DUO SINT, QUAMVIS NECESSE SIT ESSE
	DUOS.

39.	QUOD IDEM VERBUM SIT A SUMMO SPIRITU NASCENDO.

40.	QUOD VERISSIME ILLE SIT PARENS ET ILLUD PROLES.

41.	QUOD ILLE VERISSIME GIGNAT, ILLUD GIGNATUR.

42.	QUOD ALTERIUS VERISSIME SIT ESSE GENITOREM ET PATREM, ALTERIUS
	GENITUM ET FILIUM.

43.	RETRACTATIO COMMUNIONIS AMBORUM ET PROPRIETATUM SINGULORUM.

44.	QUOMODO ALTER ALTERIUS SIT ESSENTIA.

45.	QUOD APTIUS DICI POSSIT FILIUS ESSENTIA PATRIS QUAM PATER
	FILII; ET QUOD SIMILITER SIT FILIUS PATRIS VIRTUS ET SAPIENTIA
	ET SIMILIA.

46.	QUOMODO QUAEDAM EX IIS QUAE SIC PROFERUNTUR, ALITER QUOQUE
	POSSINT INTELLIGI.

47.	QUOD FILIUS SIT INTELLIGENTIA INTELLIGENTIAE ET VERITAS
	VERITATIS ET SIMILITER DE SIMILIBUS.

48.	QUOD IN MEMORIA INTELLIGATUR PATER SICUT IN INTELLIGENTIA
	FILIUS; ET QUOMODO FILIUS SIT INTELLIGENTIA VEL SAPIENTIA
	MEMORIAE ET MEMORIA PATRIS ET MEMORIAE.

49.	QUOD SUMMUS SPIRITUS SE AMET.

50.	QUOD IDEM AMOR PARITER PROCEDAT A PATRE ET FILIO.

51.	QUOD UTERQUE PARI AMORE DILIGAT SE ET ALTERUM.

52.	QUOD TANTUS SIT IPSE AMOR, QUANTUS EST SUMMUS SPIRITUS.

53.	QUOD IDEM AMOR SIT IDIPSUM QUOD EST SUMMUS SPIRITUS, ET TAMEN
	IPSE CUM PATRE ET FILIO UNUS SPIRITUS.

54.	QUOD TOTUS PROCEDAT A PATRE, TOTUS A FILIO, ET TAMEN NON SIT
	NISI UNUS AMOR.

55.	QUOD NON SIT EORUM FILIUS.

56.	QUOD SOLUS PATER SIT GENITOR ET INGENITUS, SOLUS FILIUS
	GENITUS, SOLUS AMOR NEC GENITUS NEC INGENITUS.

57.	QUOD AMOR IDEM SIC SIT INCREATUS ET CREATOR SICUT PATER ET
	FILIUS, ET TAMEN IPSE CUM ILLIS NON TRES SED UNUS INCREATUS
	ET UNUS CREATOR; ET QUOD IDEM POSSIT DICI SPIRITUS PATRIS
	ET FILII. /12/

58.	QUOD, SICUT FILIUS EST ESSENTIA UEL SAPIENTIA PATRIS EO SENSU
	QUIA HABET EANDEM ESSENTIAM UEL SAPIENTIAM QUAM PATER, SIC IDEM
	SPIRITUS SIT PATRIS ET FILII ESSENTIA ET SAPIENTIA ET SIMILIA.

59.	QUOD PATER ET FILIUS ET EORUM SPIRITUS PARITER SINT IN SE
	INVICEM.

60.	QUOD NULLUS EORUM ALIO INDIGEAT AD MEMORANDUM VEL
	INTELLIGENDUM VEL AMANDUM, QUIA SINGULUS QUISQUE EST MEMORIA
	ET INTELLIGENTIA ET AMOR ET QUIDQUID NECESSE EST INESSE
	SUMMAE ESSENTIAE.

61.	QUOD TAMEN NON SINT TRES SED UNUS SEU PATER SEU FILIUS SIVE
	UTRIUSQUE SPIRITUS.

62.	QUOMODO EX HIS MULTI FILII NASCI VIDEANTUR.

63.	QUOMODO NON SIT IBI NISI UNUS UNIUS.

64.	QUOD HOC, LICET INEXPLICABILE SIT, TAMEN CREDENDUM SIT.

65.	QUOMODO DE INEFFABILI RE UERUM DISPUTATUM SIT.

66.	QUOD PER RATIONALEM MENTEM MAXIME ACCEDATUR AD COGNOSCENDUM
	SUMMAM ESSENTIAM.

67.	QUOD MENS IPSA SPECULUM EIUS ET IMAGO EIUS SIT.

68.	QUOD RATIONALIS CREATURA AD AMANDUM ILLAM FACTA SIT.

69.	QUOD ANIMA SEMPER ILLAM AMANS ALIQUANDO UERE BEATE UIUAT.

70.	QUOD ILLA SE AMANTI SEIPSAM RETRIBUAT.

71.	QUOD ILLAM CONTEMNENS AETERNE MISERA SIT.

72.	QUOD OMNIS HUMANA ANIMA SIT IMMORTALIS.

73.	QUOD AUT SEMPER MISERA AUT ALIQUANDO VERE BEATA SIT.

74.	QUOD NULLA ANIMA INIUSTE PRIVETUR SUMMO BONO; ET QUOD OMNINO
	AD IPSUM NITENDUM SIT.

75.	QUOD SUMMA ESSENTIA SIT SPERANDA.

76.	QUOD CREDENDUM SIT IN ILLAM.

77.	QUOD IN PATREM ET FILIUM ET EORUM SPIRITUM PARITER ET IN
	SINGULOS ET SIMUL IN TRES CREDENDUM SIT.

78.	QUAE SIT UIUA ET QUAE MORTUA FIDES.

79.	QUID TRES SUMMA ESSENTIA QUODAMMODO DICI POSSIT.

80.	QUOD IPSA DOMINETUR OMNIBUS ET REGAT OMNIA ET SIT SOLUS DEUS.

*******************************************************************

			      ANSELMUS:
			      MONOLOGION


  1. QUOD SIT QUIDDAM OPTIMUM ET MAXIMUM ET SUMMUM OMNIUM QUAE SUNT.

/13/ Si quis unam naturam, summam omnium quae sunt, solam sibi in
aeterna sua beatitudine sufficientem, omnibusque rebus aliis hoc ipsum
quod aliquid sunt aut quod aliquomodo bene sunt, per omnipotentem
bonitatem suam dantem et facientem, aliaque perplura quae de deo siue
de eius creatura necessarie credimus, aut non audiendo aut non
credendo ignorat: puto quia ea ipsa ex magna parte, si uel mediocris
ingenii est, potest ipse sibi saltem sola ratione persuadere. Quod cum
multis modis facere possit, unum ponam, quem illi aestimo esse
promptissimum. Etenim cum omnes frui solis iis appetant quae bona
putant: in promptu est, ut aliquando mentis oculum conuertat ad
inuestigandum illud, unde sunt bona ea ipsa, quae non appetit nisi
quia iudicat esse bona, ut deinde ratione ducente et illo prosequente
ad ea quae irrationabiliter ignorat, rationabiliter /14/ proficiat. In
quo tamen, si quid dixero quod maior non monstret auctoritas: sic uolo
accipi ut, quamuis ex rationibus quae mihi uidebuntur, quasi
necessarium concludatur, non ob hoc tamen omnino necessarium sed
tantum sic interim uideri posse dicatur.

Facile est igitur ut aliquis sic secum tacitus dicat: Cum tam
innumerabilia bona sint, quorum tam multam diuersitatem et sensibus
corporeis experimur et ratione mentis discernimus: estne credendum
esse unum aliquid, per quod unum sint bona quaecumque bona sunt, an
sunt bona alil per aliud? Certissimum quidem et omnibus est uolentibus
aduertere perspicuum quia, quaecumque dicuntur aliquid ita, ut ad
inuicem magis uel minus aut aequaliter dicantur: per aliquid dicuntur,
quod non aliud et aliud sed idem intelligitur in diuersis, siue in
illis aequaliter siue inaequaliter consideretur. Nam quaecumque iusta
dicuntur ad inuicem siue pariter siue magis uel minus, non possum
intelligi iusta nisi per iustitiam, quae non est aliud et aliud in
diuersis. Ergo cum certum sit quod omnia bona, si ad inuicem
conferantur, aut aequaliter aut inacqualiter sint bona, necesse est,
ut omnia sint per aliquid bona, quod intelligitur idem in diuersis
bonds, licet aliquando uideantur bona dici alia per aliud.

Per aliud enim uidetur dici bonus equus quia fortis est, et per aliud
bonus equus quia uelox est. Cum enim dici uideatur bonus per
fortitudinem et bonus per uelocitatem, non tamen idem uidetur esse
fortitudo et uelocitas. Verum si equus, quia est fortis aut uelox,
idcirco bonus est: quomodo fortis et uelox latro malus est? Potius
igitur, quemadmodum fortis et uelox latro ideo malus est quia noxius
est, ita fortis et uelox: equus idcirco bonus est quia utilis est. Et
quidem nihil soles putari bonum nisi aut propter aliquam utilitatem,
ut bona dicitur salus et quae saluti prosunt, aut propter quamlibet
honestatem, sicut pulchritudo aestimatur bona et quae pulchritudinem
iuuant. Sed quondam iam perspecta ratio nullo /15/ potest dissolui
pacto, necesse est omne quoque utile uel honestum, si uere bona sunt,
per idipsum esse bona, per quod necesse est esse cuncta bona, quidquid
illud sit.

Quis autem dubitet illud ipsum, per quod cuncta sunt bona, esse magnum
bonum? lllud igitur est bonum per seipsum, quondam omne bonum est per
ipsum. Ergo consequitur, ut omnia alia bona sint per aliud quam quod
ipsa sunt, et ipsum solum per seipsum. At nullum bonum, quod per aliud
est, aequale aut maius est eo bono, quod per se est bonum. Illud
itaque solum est summe bonum, quod solum est per se bonum. Id enim
summum est, quod sic supereminet aliis, ut nec par habeas nec
praestantius. Sed quod est summe bonum, est etiam summe magnum. Est
igitur unum aliquid summe bonum et summe magnum, id est summum omnium
quae sunt.

			   2. DE EADEM RE.

Quemadmodum autem inuentum est aliquid esse summe bonum, queniam
cuncta bona per unum aliquid sunt bona, quod est bonum per seipsum:
sic ex necessitate colligitur aliquid esse summe magnum, quondam
quaecumque magna sunt, per unum aliquid magna sunt, quod magnum est
per seipsum. Dico autem non magnum spatio, ut est corpus aliquod; sed
quod quanto maius tanto melius est aut dignius, ut est sapientia. Et
quondam non potest esse summe magnum nisi id quod est summe bonum,
necesse est aliquid esse maximum et optimum, id est summum omnium quae
sunt.

3. QUOD SIT QUAEDAM NATURA, PER QUAM EST, QUIDQUID EST, ET QUAE PER SE
		 EST, ET EST SUMMUM OMNIUM QUAE SUNT.

Denique non solum omnia bona per idem aliquid sunt bona, et omnia
magna per idem aliquid sunt magna sed quidquid est, per unum aliquid
uidetur esse. Omne namque quod est, aut est per aliquid aut per nihil.
Sed nihil est per nihil. Non enim uel cogitari potest, ut sit aliquid
non per /16/ aliquid. Quidquid est igitur, non nisi per aliquid est.
Quod cum ita sit, aut est unum aut sunt plura, per quae sunt cuncta
quae sunt. Sed si sunt plura, aut ipsa referuntur ad unum aliquid per
quod sunt, aut eadem plura singula sunt per se, aut ipsa per se
inuicem sunt. At si plura ipsa sunt per unum, iam non sunt omnia per
plura sed potius per illud unum, per quod haec plura sunt. Si uero
ipsa plura singula sunt per se, utique est una aliqua uis uel natura
existendi per se, quam habent, ut per se sint. Non est autem dubium
quod per id ipsum unum sint, per quod habent, ut sint per se. Verius
ergo per ipsum unum cuncta sunt, quam per plura, quae sine eo uno esse
non possum. Ut uero plura per se inuicem sint, nulla patitur ratio,
quoniam irrationabilis cogitatio est, ut aliqua res sit per illud, cui
dat esse. Nam nec ipsa relatiue sic sunt per inuicem. Cum enim dominus
et seruus referantur ad inuicem, et ipsi homines qui referuntur,
omnino non sunt per inuicem, et ipsae relationes quibus referuntur,
non omnino sunt per inuicem, quia eaedem sunt per subiecta. Cum itaque
ueritas omnimodo excludat plura esse per quae cuncta sint, necesse est
unum illud esse, per quod sunt cuncta quae sunt.

Quoniam ergo cuncta quae sunt, sunt per ipsum unum, proculdubio et
ipsum unum est per seipsum. Queecumque igitur alia sunt, sunt per
aliud, et ipsum solum per seipsum. At quidquid est per aliud, minus
est quam illud per quod cuncta sunt alia, et quod solum est per se.
Quare illud quod est per se, maxime omnium est. Est igitur unum
aliquid, quod solum maxime et summe omnium est. Quod autem maxime
omnium est, et per quod est quidquid est bonum uel magnum, et omnino
quidquid aliquid est id necesse est esse summe bonum et summe magnum,
et summum omnium quae sunt. Quare est aliquid, quod, siue essentia
siue substantia siue natura dicatur, optimum et maximum est et summum
omnium quae sunt.

			   4. DE EADEM RE.

Amplius. Si quis intendat rerum naturas, uelit nolit sentit non eas
omnes contineri una dignitatis paritate sed quasdam earum distingui
/17/ graduum imparitate. Qui enim dubitat quod in natura sua ligno
melior sit equus, et equo praestantior homo, is profecto non est
dicendus homo. Cum igitur naturarum aliae aliis negari non possint
meliores, nihilominus persuadet ratio aliquam in eis sic supereminere,
ut non habeas se superiorem. Si enim huiusmodi graduum distinctio sic
est infinite, ut nullus ibi sit gradus superior quo superior alius non
inueniatur, ad hoc ratio deducitur, ut ipsarum multitudo naturarum
nullo fine claudatur. Hoc autem nemo non putat absurdum, nisi qui
nimis est absurdus. Est igitur ex necessitate aliqua natura, quae sic
est alicui uel aliquibus superior, ut nulla sit cui ordinetur
inferior.

Haec uero natura quae talis est, aut sola est aut plures eiusmodi et
aequales sunt. Verum si plures sunt et aequales: cum aequales esse non
possint per diuersa quaedam sed per idem aliquid, illud unum per quod
aequaliter tam magnae sunt, aut est idipsum quod ipsae sunt, id est
ipsa earum essentia, aut aliud quam quod ipsae sunt. Sed si nihil est
aliud quam ipsa earum essentia: sicut earum essentiae non sunt plures
sed una, ita et naturae non sunt plures sed una. Idem namque naturam
hic intelligo quod essentiam. Si uero id, per quod plures ipsae
naturae tam magnae sunt, aliud est quam quod ipsee sunt, pro certo
minores sunt quam id, per quod magnae sunt. Quidquid enim per aliud
est magnum, minus est quam id, per quod est magnum. Quare non sic sunt
magnae, ut illis nihil sit maius aliud. Quod si nec per hoc quod sunt,
nec per aliud possibile est tales esse plures naturas quibus nihil sit
preestantius, nullo modo possum esse naturae plures huiusmodi. Restat
igitur unam et solam aliquam naturam esse, quae sic est aliis
superior, ut nullo sit inferior. Sed quod tale est, maximum et optimum
est omnium quae sunt. Est igitur quaedam natura, quae est summum
omnium quae sunt. Hoc autem esse non potest, nisi ipsa sit per se id
quod est, et cuncta quae sunt, sint per ipsam id quod sunt. Nam cum
paulo ante ratio docuerit id quod per se est et per quod alia cuncta
sunt, esse summum omnium existentium: aut e conuerso id quod est
summum, est per se et cuncta alia per illud, aut Brunt plura summa.
Sed plura summa non esse manifestum est. Quare est quaedam natura uel
substantia uel essentia, quae per se est bona et magna, et per /18/ se
est hoc quod est, et per quam est, quidquid uere aut bonum aut magnum
aut aliquid est, et quae est summum bonum, summum magnum, summum ens
siue subsistens, id est summum omnium quae sunt.

  5. QUOD, SICUT ILLA EST PER SE ET ALIA PER ILLAM, ITA SIT EX SE ET
			    ALIA EX ILLA.

Quoniam itaque places quod inuentum est, iuuat indagare, utrum haec
ipsa natura et cuncta quae aliquid sunt, non sint nisi ex ipsa,
quemadmodum non sunt nisi per ipsam. Sed liquet posse dici quia quod
est ex aliquo, est etiam per id ipsum, et quod est per aliquid, est
etiam ex eo ipso, quemadmodum quod est ex materia et per artificem,
potest etiam dici esse per materiam et ex artifice, quondam per
utrumque et ex utroque, id est ab utroque habet ut sit, quamuis aliter
sit per materiam et ex materia, quam per artificem et ex artifice.
Consequitur ergo ut, quomodo cuncta quae sunt per summam sunt naturam
id quod sunt, et ideo illa est per seipsam, alii uero per aliud: ita
omnia quae sunt sint ex eadem summa natura, et idcirco sit illa ex
seipsa, alia autem ex alto.

 6. QUOD ILLA NON SIT ULLA IUVANTE CAUSA DUCTA AD ESSE, NEC TAMEN SIT
   PER NIHIL AUT EX NIHILO; ET QUOMODO INTELLIGI POSSIT ESSE PER SE
			      ET EX SE.

Quoniam igitur non semper eundem habet sensum, quod dicitur esse per
aliquid aut esse ex aliquo, quaerendum est diligentius, quomodo per
summam naturam uel ex ipsa sint omnia quae sunt. Et quondam id quod
est per seipsum, et id quod est per aliud, non eandem suscipiont
existendi rationem, prius separatim uideatur de ipsa summa natura euae
per se est, postea de ifs quae per aliud sunt.

Cum igitur constet quia illa est per seipsam quidquid est, et omnia
/19/ alia sunt per illam id quod sunt: quomodo est ipsa per se? Quod
enim dicitur esse per aliquid, uidetur esse aut per efficiens aut per
materiam aut per aliquod aliud adiumentum, uelut per instrumentum. Sed
quidquid aliquo ex his tribus modis est: per aliud est et posterius,
et aliquomodo minus est eo, per quod habet ut sit. At summa natura
nullatenus est per aliud nec est posterior aut minor seipsa aut aliqua
alia re. Quare summa natura nec a se nec ab alio fieri potuit, nec
ipsa sibi nec aliud aliquid illi materia unde fieret fuit, aut ipsa se
aliquomodo aut aliqua res illam, ut esset quod non erat, adiuuit.

Quid igitur? Quod enim non est, a quo faciente aut ex qua materia aut
quibus adiumentis ad esse peruenerit: id uidetur aut esse nihil, aut
si aliquid est, per nihil esse et ex nihilo. Quae licet ex iis, quae
rationis luce de summa iam animaduerti substantia, putem nullatenus in
illam posse cadere, non tamen negligam huius rei probationem
contexere. Quoniam namque ad magnum et delectabile quiddam me subito
perduxit haec mea meditatio, nullam uel simplicem pacneque fatuam
obiectionem disputanti mihi occurrentem negligendo uolo praeterire.
Quatenus et ego nihil ambiguum in praecedentibus relinquens certior
ualeam ad sequentia procedere, et si cui forte quod speculor
persuadere uoluero, omni uel modico remoto obstaculo quilibet tardus
intellectus ad audita facile possit accedere.

Quod igitur illa natura, sine qua nulla est natura, sit nihil, tam
falsum est quam absurdum erit, si dicatur quidquid est nihil esse. Per
nihil uero non est, quia nullo modo intelligi potest, ut quod aliquid
est, sit per nihil. At si quomodo est ex nihilo: aut per se, aut per
aliud, aut per nihil est ex nihilo. Sed constat quia nullo modo
aliquid est per nihil. Si igitur est aliquomodo ex nihilo: aut per se
aut per aliud est ex nihilo. Per se autem nihil potest esse ex nihilo,
quia si quid est ex nihilo per aliquid, necesse est, ut id per quod
est prius sit. Quoniam igitur haec essentia prior seipsa non est,
nullo modo est ex nihilo per se. At si dicitur per aliam aliquam
naturam extitisse ex nihilo, non est summa omnium sed aliquo inferior;
nec est per se hoc quod est sed per aliud. Item si per aliquid est
ipsa ex nihilo: id per quod est, magnum bonum fuit, cum /20/ causa
tanti boni fuit. At nullum bonum potest intelligi ante illud bonum,
sine quo nihil est bonum. Hoc autem bonum, sine quo nullum est bonum,
satis liquet hanc esse summam naturam, de qua agitur. Quare nulla res
uel intellectu praecessit, per quam ista ex nihilo esset. Denique si
haec ipsa natura est aliquid aut per nihil aut ex nihilo: procul dubio
aut ipsa non est per se et ex se quidquid est, aut ipsa dicitur nihil.
Quod utrumque superfluum est exponere, quam falsum sit. Licet igitur
summa substantia non sit per aliquid efficiens aut ex aliqua materia
nec aliquibus sit adiuta causis ut ad esse perduceretur: nullatenus
tamen est per nihil aut ex nihilo, quia per seipsam et ex seipsa est
quidquid est.

Quomodo ergo tandem esse intelligenda est per se et ex se, si nec ipsa
se fecit, nec ipsa sibi materia extitit, nec ipsa se quolibet modo, ut
quod non erat esset, adiuuit? Nisi forte eo modo intelligendum
uidetur, quo dicitur quia lux lucet uel lucens est per seipsam et ex
seipsa. Quemadmodum enim sese habent ad inuicem lux et lucere et
lucens, sic sunt ad se inuicem essentia et esse et ens, hoc est
existens siue subsistens. Ergo summa essentia et summe esse et summe
ens, id est summe existens siue summe subsistens, non dissimiliter
sibi conuenient, quam lux et lucere et lucens.

	   7. QUOMODO OMNIA ALIA SINT PER ILLAM ET EX ILLA.

Restat nunc de rerum earum uniuersitate, quae per aliud sunt,
discutere, quomodo sint per summam substantiam: utrum quia ipsa fecit
uniuersa, aut quia materia fuit uniuersorum. Non enim opus est
quaerere, utrum ideo sint uniuersa per ipsam, quia alio faciente aut
alia materia existente illa tantum quolibet modo ut res omnes essent
adiuuerit, cum repugnet iis quae iam supra patuerunt, si secundo loco
et non principaliter sint per ipsam quaecumque sunt.

Primum itaque mihi quaerendum esse puto, utrum uniuersitas rerum, quae
per aliud sunt, sit ex aliqua materia. Non autem dubito omnem hanc
/21/ mundi molem cum partibus suis sicut uidemus formatam, constare ex
terra et aqua et aere et igne, quae scilicet quattuor elementa
aliquomodo intelligi possunt sine his formis quas conspicimus in rebus
formatis, ut eorum informis aut etiam confusa natura uideatur esse
materia omnium corporum suis formis discretorum; non inquam hoc dubito
sed quaero, unde haec ipsa quam dixi mundanae molis materia sit. Nam
si huius materiae est aliqua materia, illa uerius est corporeae
uniuersitatis materia. Si igitur uniuersitas rerum, seu uisibilium seu
inuisibilium, est ex aliqua materia: profecto non solum non potest
esse sed nec dici potest esse ex alia materia quam ex summa natura,
aut ex seipsa, aut ex aliqua tertia essentia, quae utique nulla est.
Quippe nihil omnino uel cogitari potest esse praeter illud summum
omnium, quod est per seipsum, et uniuersitatem eorum, quae non per se
sed per idem summum sunt. Quare quod nullo modo aliquid est, nullius
rei materia est. Ex sua uero natura rerum uniuersitas, quae per se non
est, esse non potest; quoniam si hoc esset, aliquomodo esset per se et
per aliud quam per id per quod sunt cuncta, et non esset solum id per
quod cuncta sunt; quae omnia falsa sunt. Item omne quod ex materia
est, ex alio est et eo posterius. Quoniam igitur nihil est aliud a
seipso uel posterius seipso, consequitur ut nihil sit materialiter ex
seipso.

At si ex summae naturae materia potest esse aliquid minus ipsa, summum
bonum mutari et corrumpi potest; quod nefas est dicere. Quapropter
quoniam omne quod aliud est quam ipsa, minus est ipsa, impossibile est
aliquid aliud hoc modo esse ex ipsa. Amplius. Dubium non est, quia
nullatenus est bonum, per quod mutatur uel corrumpitur summum bonum.
Quod si qua minor natura est ex summi boni materia: cum nihil sit
undecumque nisi per summam essentiam, mutatur et corrumpitur summum
bonum per ipsam. Quare summa essentia, quae est ipsum summum bonum,
nullatenus est bonum; quod est inconueniens. Nulla igitur minor natura
materialiter est ex summa natura. Cum igitur eorum essentiam, quae per
aliud sunt, constet non esse uelut ex materia ex summa essentia, nec
ex se nec ex alio: manifestum est quia ex nulla materia est.

Quare quoniam quidquid est, per summam essentiam est, nec per ipsam
aliud aliquid esse potest nisi ea aut faciente aut materia existente,
/22/ consequitur ex necessitate, ut praeter ipsam nihil sit nisi ea
faciente. Et quoniam nihil aliud est uel fuit nisi illa et quae facta
sunt ab illa, nihil omnino facere potuit per aliud uel instrumentum
uel adiumentum quam per seipsam. At omne quod fecit, sine dubio aut
fecit ex aliquo uelut ex materia, aut ex nihilo. Quoniam ergo
certissime patet quia essentia omnium, quae praeter summam essentiam
sunt, ab eadem summa essentia facta est, et quia ex nulla materia est:
procul dubio nihil apertius quam quia illa summa essentia tantam rerum
molem, tam numerosam multitudinem, tam fomnose formatam, tam ordinate
uariatam, tam conuenienter diuersam sola per seipsam produxit ex
nihilo.

      8. QUOMODO INTELLIGENDUM SIT, QUIA FECIT OMNIA EX NIHILO.

Sed occurrit quiddam de nihilo. Nam ex quocumque fit aliquid, id causa
est eius quod ex se fit, et omnis causa necesse est aliquod ad
essentiam effecti pracbeat adiumentum. Quod sic omnes tenent
experimento, ut et nulli rapiatur contendendo, et uix ulli surripiatur
decipiendo. Si ergo factum est ex nihilo aliquid, ipsum nihil causa
fuit eius quod ex ipso factum est. Sed quomodo id quod nullum habebat
esse, adiuuit aliquid, ut perueniret ad esse? Si autem nullum
adiumentum de nihilo prouenit ad aliquid: cui aut qualiter
persuadeatur, quia ex nihilo aliquid efficiatur?

Praeterea 'nihil' aut significat aliquid aut non significat aliquid.
Sed si: nihil est aliquid: quaecumque facta sunt ex nihilo, facta sunt
ex aliquo. Si uero nihil non est aliquid: quoniam intelligi non potest
ut ex eo quod penitus non est, fiat aliquid, nihil fit ex nihilo,
sicut uox omnium est: quia de nihilo nihil. Unde uidetur sonsequi ut
quidquid fit, fiat ex aliquo. Aut enim fit de aliquo, aut de nihilo.
Siue igitur nihil sit aliquid, siue nihil non sit aliquid, consequi
uidetur ut quidquid factum est, factum sit ex aliquo. Quod si uerum
esse ponitur, omnibus quae supra disposita sunt, opponitur. Unde
quoniam quod erat nihil, aliquid erit: id quod maxime erat aliquid,
nihil erit. Ex eo namque quod quandam substantiam maxime omnium
existentem inueneram, ad hoc ut omnia alia sic facta essent ab ea, ut
nihil esset unde facta essent, ratiocinando perueneram. Quare si illud
/23/ unde facta sunt, quod putabam esse nihil, est aliquid: quidquid
inuentum aestimabam de summa essentia, est nihil.

Quid igitur intelligendum est de nihilo? Nam nihil quod uideam obici
posse uel paene fatoum, iam statui in hac meditatione negligere.
Tribus itaque ut puto modis, quod ad praesentis impedimenti sufficit
expedimentum, exponi potest, si qua substantia dicitur esse facta ex
nihilo. Unus quidem modus est, quo uolumus intelligi penitus non esse
factum, quod factum dicitur ex nihilo. Cui simile est, cum quaerenti
de tacente unde loquatur, respondetur: de nihilo; id est: non
loquitur. Secundum quem modum de ipsa summa essentia et de eo quod
penitus nec fuit nec est, quaerenti unde factum sit, recte responderi
potest: de nihilo; id est: nequaquam factum est. Qui sensus de nullo
eorum quae facta sunt, intelligi potest. Alia significatio est, quae
dici quidem potest, uera tamen esse non potest; ut si dicatur aliquid
sic esse factum ex nihilo, ut ex ipso nihilo, id est ex eo quod
penitus non est, factum sit; quasi ipsum nihil sit aliquid existens,
ex quo possit aliquid fieri. Quod quoniam semper falsum est: quotiens
esse ponitur, impossibilis inconuenientia consequitur. Tertia
interpretatio qua dicitur aliquid esse factum de nihilo, est cum
intelligimus esse quidem factum sed non esse aliquid unde sit factum.
Per similem significationem dici uidetur, cum homo contristatus sine
causa dicitur contristatus de nihilo.

Secundum igitur hunc sensum si intelligatur quod supra conclusum est,
quia praeter summam essentiam cuncta quae sunt, ab eadem ex nihilo
facta sunt, id est non ex aliquo: sicut ipsa conclusio praecedentia
conuenienter consequetur, ita ex eadem conclusione nihil inconueniens
subsequetur. Quamuis non inconuenienter et sine omni repugnantia ea
quae facta sunt a creatrice substantia, dici possint esse facta ex
nihilo, eo modo quo dici solet diues ex paupere, et recepisse quis
sanitatem ex aegritudine. Id est: qui prius pauper erat, nunc est
diues, quod antea non erat; et qui prius habebat aegritudinem, nunc
habet sanitatem, quam antea non habebat. Hoc igitur modo non
inconuenienter intelligi potest, si dicitur creatrix essentia uniuersa
fecisse de nihilo, siue quod uniuersa per illam facta sint de nihilo;
id est: quae prius nihil erant, nunc sunt aliquid. Hac ipsa quippe
/24/ uoce qua dicitur: quia illa fecit, siue: quia ista facta sunt,
intelligitur: quia cum illa fecit, aliquid fecit, et: cum ista facta
sunt, nonnisi aliquid facta sunt. Sic enim aspicientes aliquem de
ualde humili fortuna multis opibus ab aliquo honoribusue exaltatum
dicimus: ecce fecit ille istum de nihilo, aut: factus est iste ab illo
de nihilo; id est: iste qui prius quasi nihilum deputabatur, nunc illo
faciente uere aliquid existimatur.

   9. QUOD EA QUAE FACTA SUNT DE NIHILO, NON NIHIL ERANT, ANTEQUAM
	       FIERENT, QUANTUM AD RATIONEM FACIENTIS.

Verum uideor mihi uidere quiddam, quod non negligenter discernere
cogit, secundum quid ea quae facta sunt, antequam fierent, dici
possint fuisse nihil. Nullo namque pacto fieri potest aliquid
rationabiliter ab aliquo, nisi in facientis ratione praecedat aliquod
rei faciendae quasi exemplum, siue aptius dicitur forma, uel
similitudo, aut regula. Patet itaque, quoniam priusquam fierent
uniuersa, erat in ratione summae naturae, quid aut qualia aut quomodo
futura essent.

Quare cum ea quae facta sunt, clarum sit nihil fuisse, antequam
fierent, quantum ad hoc quia non erant quod nunc sunt, nec erat ex quo
fierent: non tamen nihil erant quantum ad rationem facientis, per quam
et secundum quam fierent.

10. QUOD ILLA RATIO SIT QUAEDAM RERUM LOCUTIO, SICUT FABER PRIUS APUD
		     SE DICIT, QUOD FACTURUS EST.

Illa autem rerum forma, quae in eius ratione res creandas praecedebat:
quid aliud est quam rerum quaedam in ipsa ratione locutio, ueluti cum
faber facturus aliquod suae artis opus prius illud intra se dicit
mentis conceptione? Mentis autem siue rationis locutionem hic
intelligo, non cum uoces rerum significatiuae cogitantur sed cum res
ipsae uel futurae uel iam existentes acie cogitationis in mente
conspiciuntur. Frequenti namque usu cognoscitur, quia rem unam
tripliciter loqui possumus. Aut enim res loquimur signis sensibilibus,
id est quae sensibus corporeis sentiri possunt /25/ sensibiliter
utendo; aut eadem signa, quae foris sensibilia sunt, intra nos
insensibiliter cogitando; aut nec sensibiliter nec insensibiliter his
signis utendo sed res ipsas uel corporum imaginatione uel rationis
intellectu pro rerum ipsarum diuersitate intus in nostra mente
dicendo. Aliter namque dico hominem, cum eum hoc nomine, quod est
'homo', significo; aliter, cum idem nomen tacens cogito; aliter, cum
eum ipsum hominem mens aut per corporis imaginem aut per rationem
intuetur. Per corporis quidem imaginem, ut cum eius sensibilem figuram
imaginatur; per rationem uero, ut cum eius uniuersalem essentiam, quae
est 'animal rationale mortale', cogitat.

Hae uero tres loquendi uarietates singulae uerbis sui generis
constant. Sed illius quam tertiam et ultimam posui locutionis uerba,
cum de rebus non ignoratis sunt, naturalia sunt et apud omnes gentes
sunt eadem. Et quoniam alia omnia uerba propter haec sunt inuenta: ubi
ista sunt, nullum aliud uerbum est necessarium ad rem cognoscendam; et
ubi ista esse non possunt, nullum aliud est utile ad rem ostendendam.
Possunt etiam non absurde dici tanto ueriora, quanto magis rebus
quarum sunt uerba similia sunt et eas expressius signant. Exceptis
namque rebus illis, quibus ipsis utimur pro nominibus suis ad easdem
significandas, ut sunt quaedam uoces uelut 'a' uocalis, exceptis
inquam his nullum aliud uerbum sic uidetur rei simile cuius est
uerbum, aut sic eam exprimit, quomodo illa similitudo, quae in acie
mentis rem ipsam cogitantis exprimitur. Illud igitur iure dicendum est
maxime proprium et principale rei uerbum. Quapropter si nulla de
qualibet re locutio tantum propinquat rei, quantum illa quae huiusmodi
uerbis constat, nec aliquid aliud tam simile rei uel futurae uel iam
existentis in ratione alicuius potest esse: non immerito uideri potest
apud summam substantian, talem rerum locutionem et fuisse antequam
essent ut per eam fierent, et esse cum facta sunt ut per eam sciantur.
/26/

     11. QUOD TAMEN MULTA SIT IN HAC SIMILITUDINE DISSIMILITUDO.

Sed quamuis summam substantiam constet prius in se quasi dixisse
cunctam creaturam, quam eam secundum eandem et per eandem suam intimam
locutionem conderet, quemadmodum faber prius mente concipit quod
postea secundum mentis conceptionem opere perficit: multam tamen in
hac similitudine intueor dissimilitudinem. Illa namque nihil omnino
aliunde assumpsit, unde uel eorum quae factura erat formam in seipsa
compingeret, uel ea ipsa hoc quod sunt perficeret. Faber uero penitus
nec mente potest aliquid corporeum imaginando concipere, nisi id quod
aut totum simul aut per partes ex aliquibus rebus aliquomodo iam
didicit; nec opus mente conceptum perficere, si desit aut materia aut
aliquid sine quo opus praecogitatum fieri non possit. Quamquam enim
homo tale aliquod animal possit cogitando siue pingendo quale nusquam
sit confingere: nequaquam tamen hoc facere ualet, nisi componendo in
eo partes, quas ex rebus alias cognitis in memoriam attraxit. Quare in
hoc differunt ab inuicem illae in creatrice substantia et in fabro
suorum operum faciendorum intimae locutiones, quod illa nec assumpta
nec adinta aliunde sed prima et sola causa sufficere potuit suo
artifici ad suum opus perficiendum, ista uero nec prima nec sola nec
sufficiens est ad suum incipiendum. Quapropter ea quae per illam
creata sunt, omnino non sunt aliquid quod non sunt per: illam; quae
uero fiunt per istam, penitus non essent, nisi essent aliquid quod non
sunt per ipsam.

      12. QUOD HAEC SUMMAE ESSENTIAE LOCUTIO SIT SUMMA ESSENTIA.

Sed cum pariter ratione docente certum sit, quia quidquid summa
substantia fecit, non fecit per aliud quam per semetipsam, et quidquid
fecit, per suam intimam locutionem fecit, siue singula singulis
uerbis, siue potius uno uerbo simul omnia dicendo: quid magis
necessarium uideri potest, quam hanc summae essentiae locutionem non
esse aliud quam summam 3 essentiam? Non igitur negligenter
praetereundam huius locutionis considerationem puto; sed priusquam de
illa possit tractari diligenter, eiusdem summae substantiae
proprietates aliquas studiose inuestigandas existimo. /27/

	13. QUOD, SICUT OMNIA PER SUMMAM ESSENTIAM FACTA SUNT,
			ITA VIGEANT PER IPSAM.

Constat ergo per summam naturam esse factum, quidquid non est idem
illi. Dubium autem non nisi irrationabili menti esse potest, quod
cuncta quae facta sunt, eodem ipso sustinente uigent et perseuerant
esse quamdiu sunt, quo faciente de nihilo habent esse quod sunt.
Simili namque per omnia ratione qua collectum est omnia quae sunt esse
per unum aliquid, unde ipsum solum est per seipsum et alia per aliud,
simili inquam ratione potest probari quia quaecumque uigent per unum
aliquid uigent, unde illud solum uiget per seipsum et alia per aliud.
Quod quondam aliter esse non potest, nisi ut ea quae sunt facta
uigeant per aliud, et id a quo sunt facta uigeat per seipsum: necesse
est ut, sicut nihil factum est nisi per creatricem praesentem
essentiam, ita nihil uigeat nisi per eiusdem seruatricem praesentiam.

 14. QUOD ILLA SIT IN OMNIBUS ET PER OMNIA, ET OMNIA SINT EX ILLA ET
			PER ILLAM ET IN ILLA.

Quod si ita est, immo quia ex necessitate sic est consequitur ut, ubi
ipsa non est, nihil sit. Ubique igitur est et per omnia et in omnibus.
At quondam absurdum est, ut scilicet, quemadmodum nullatenus aliquid
creatum potest exire creantis et fouentis immensitatem, sic creans et
fouens nequaquam ualeat aliquomodo excedere factorum uniuersitatem:
liquet quondam ipsa est, quae cuncta alia portat et superat, claudit
et penetrat. Si igitur haec illis quae superius sunt inuenta
iungantur: eadem est, quae in omnibus est et per omnia, et ex qua et
per quam et in qua omnia. /28/

     15. QUID POSSIT AUT NON POSSIT DICI DE ILLA SUBSTANTIALITER.

Iam non immerito ualde moueor quam studiose possum inquirere, quid
omnium quae de aliquo dici possum, huic tam admirabili naturae queat
conuenire substantialiter. Quamquam enim mirer, si possit in nominibus
uel uerbis quae aptamus rebus factis de nihilo reperiri, quod digne
dicatur de creatrice uniuersorum substantia: tentandum tamen est, ad
quid hanc indagationem ratio perducet. Itaque de relatiuis quidem
nulli dubium, quia nullum eorum substantiale est illi de quo relatiue
dicitur. Quare si quid de summa natura dicitur relatiue, non est eius
significatiuum substantiae. Unde hoc ipsum quod summa omnium siue
maior omnibus quae ab illa facta sunt, seu aliud aliquid similiter
relatiue dici potest: manifestum est quondam non eius naturalem
designat essentiam. Si enim nulla earum rerum umquam esset, quarum
relatione summa et maior dicitur, ipsa nec summa nec maior
intelligeretur: nec tamen idcirco minus bona esset aut essentialis
suae magnitudinis in aliquo detrimentum pateretur. Quod ex eo
manifeste cognoscitur, quondam ipsa quidquid bond uel magni est, non
est per aliud quam per seipsam. Si igitur summa natura sic potest
intelligi non summa, ut tamen nequaquam sit maior aut minor quam cum
intelligitur summa omnium: manifestum est quia 'summum' non
simpliciter significat illam essentiam quae omnimodo maior et melior
est, quam quidquid non est quod ipsa. Quod autem ratio docet de
'summo', non dissimiliter inuenitur in similiter relatiuis.

Illis itaque quae relatiue dicuntur omissis, quia nullum eorum
simpliciter demonstrat alicuius essentiam, ad alia discutienda se
conuertat intentio. Equidem si quis singula diligenter intueatur:
quidquid est praeter relatiua, aut tale est, ut ipsum omnino melius
sit quam non ipsum, aut tale ut non ipsum in aliquo melius sit quam
ipsum. 'Ipsum' autem et 'non ipsum' non aliud hic intelligo quam
uerum, non uerum; corpus, non corpus; et his similia. Melius quidem
est omnino aliquid quam non ipsum, ut sapiens quam non ipsum sapiens,
id est: melius est sapiens quam non sapiens. Quamuis enim iustus non
sapiens melior uideatur quam non iustus sapiens, non tamen est melius
simpliciter non sapiens quam sapiens. Omne quippe non sapiens
simpliciter, inquantum non sapiens est, minus est quam sapiens; /29/
quia omne non sapiens melius esset, si esset sapiens. Similiter omnino
melius est uerum quam non ipsum, id est quam non uerum; et iustum quam
non iustum; et uiuit quam non uiuit. Melius autem est in aliquo non
ipsum quam ipsum, ut non aurum quam aurum. Nam melius est homini esse
non aurum quam aurum, quamuis forsitan alicui melius esset aurum esse
quam non aurum, ut plumbo. Cum enim utrumque, scilicet homo et
plumbum, sit non aurum: tanto melius aliquid est homo quam aurum,
quanto inferioris esset naturae, si esset aurum; et plumbum tanto
uilius est, quanto pretiosius esset, si aurum esset.

Patet autem ex eo quod summa natura sic intelligi potest non summa, ut
nec summum omnino melius sit quam non summum, nec non summum alicui
melius quam summum: multa relatiua esse, quae nequaquam hac
contineantur diuisione. Utrum uero aliqua contineantur, inquirere
supersedeo, cum ad propositum sufficiat, quod de illis notum est:
nullum scilicet eorum designare simplicem summae naturae substantiam.
Cum igitur quidquid aliud est, si singula dispiciantur, aut sit melius
quam non ipsum, aut non ipsum in aliquo sit melius quam ipsum: sicut
nefas est putare quod substantia supremae naturae sit aliquid, quo
melius sit aliquomodo non ipsum, sic necesse est ut sit quidquid
omnino melius est quam non ipsum. Illa enim sola est qua penitus nihil
est melius, et quae melior est omnibus quae non sunt quod ipsa est.
Non est igitur corpus uel aliquid eorum, quae corporei sensus
discemunt. Quippe his omnibus melius est aliquid, quod non est quod
ipsa sunt. Mens enim rationalis, quae nullo corporeo sensu quid uel
qualis uel quanta sit percipitur: quanto minor esset, si esset aliquid
eorum quae corporeis sensibus subiacent, tanto maior est quam
quodlibet eorum. Penitus enim ipsa summa essentia tacenda est esse
aliquid eorum quibus est aliquid, quod non est, quod ipsa sunt
superius; et est omnino, sicut ratio docet, dicenda quodlibet eorum,
quibus est omne quod non est quod ipsa sunt, inrerius. Quare necesse
est eam esse uiuentem, sapientem, potentem et omnipotentem, ueram,
iustam, beatam, aeternam, et quidquid similiter absolute melius est
quam non ipsum. Quid ergo quaeratur amplius quid summa illa sit
natura, si manifestum est quid omnium sit aut quid non sit? /30/

16. QUOD IDEM SIT ILLI ESSE IUSTAM, QUOD EST ESSE IUSTITIAM; ET EODEM
 MODO DE IIS QUAE SIMILITER DE ILLA DICI POSSUM; ET QUOD NIHIL HORUM
	  MONSTRET, QUALIS ILLA UEL QUANTA SIT SED QUID SIT.

Sed fortasse cum dicitur iusta uel magna uel aliquid similium, non
ostenditur quid sit sed potius qualis uel quanta sit. Per qualitatem
quippe uel quantitatem quodlibet horum dici uidetur. Omne namque quod
iustum est, per iustitiam iustum est. Et alia huiusmodi similiter.
Quare ipsa summa natura eon est iusta nisi per iustitiam. Videtur
igitur participatione qualitatis, iustitiae scilicet, iusta dici summe
bona substantia. Quod si ita est, per aliud est iusta, non per se.

At hoc contrarium est ueritati perspectae, quia bona uel magna uel
subsistens quod est, omnino per se est, non per aliud. Si igitur non
est iusta nisi per iustitiam, nec iusta potest esse nisi per se: quid
magis conspicuum, quid magis necessarium, quam quod eadem natura est
ipsa iustitia; et cum dicitur esse iusta per iustitiam, idem est quod
per se; et cum iusta per se dicitur esse, non aliud intelligitur quam
per iustitiam? Quapropter si quaeratur quid sit ipsa summa natura de
qua agitur: quid uerius respondetur, quam: iustitia? Videndum igitur
quomodo intelligendum sit, quando illa natura, quae est ipsa iustitia,
dicitur iusta. Quoniam enim homo non potest esse iustitia sed habere
potest iustitiam, non intelligitur; iustus homo existens iustitia sed
habens iustitiam. Quoniam igitur summa natura non proprie dicitur quia
habet iustitiam sed existit iustitia: cum dicitur iusta, proprie
intelligitur existens iustitia, non autem habens iustitiam. Quare si,
cum dicitur existens iustitia, non dicitur qualis est sed quid est,
consequitur ut, cum dicitur iusta, non dicatur qualis sit sed quid
sit. Deinde, quondam de illa supreme essentia idem est dicere: quia
est iusta, et: quia est existens iustitia; et cum dicitur: est
existens iustitia, non est aliud quam: est iustitia: nihil differs in
illa siue dicatur: est iusta, siue: est iustitia. Quapropter cum
quaeritur de illa quid est, non minus congrue respondetur: iusta,
quam: iustitia.

Quod uero in exemplo iustitiae ratum esse conspicitur, hoc de omnibus
quae similiter de ipsa summa natura dicuntur, intellectus sentire per
/31/ rationem constringitur. Quidquid igitur eorum de illa dicatur:
non qualis uel quanta sed magis quid sit monstratur. Sed palam est
quia quodlibet bonum summa natura sit, summe illud est. Illa igitur
est summa essentia, summa uita, summa ratio, summa salus, summa
iustitia, summa sapientia, summa ueritas, summa bonitas, summa
magnitudo, summa pulchritudo, summa imrnortalitas, summa
incorruptibilitas, summa immutabilitas, summa beatitudo, summa
aeternitas, summa potestas, summa unites, quod non est aliud quam
summe ens, summe uiuens, et alia similiter.

17. QUOD ITA SIT SIMPLEX, UT OMNIA QUAE DE EIUS ESSENTIA DICI POSSUM,
	UNUM IDEMQUE IN ILLA SINT, ET NIHIL DE EA DICI POSSIT
	      SUBSTANTIALITER NISI IN EO QUOD QUID EST.

Quid ergo? Si illa summa natura tot bona est: eritne composite tam
pluribus bonds, an potius non sunt plura bona sed unum bonum, tam
pluribus nominibus significatum? Omne enim compositum ut subsistat,
indiget ifs ex quibus componitur, et illis debet quod est; quia
quidquid est, per illa est, et illa quod sunt, per illud non sunt; et
idcirco penitus summum non est. Si igitur illa natura composite est
pluribus bonds, haec omnia quae omni composito insunt, in illam
incidere necesse est.

Quod nefas falsitatis aperta ratione destruit et obruit tote quae
supra patuit necessitas ueritatis. Cum igitur illa natura nullo modo
composite sit, et tamen omnimodo tot illa bona sit, necesse est ut
illa omnia non plura sed unum sint. Idem igitur est quodlibet unum
eorum quod omnia, siue simul siue singula. Ut cum dicitur iustitia uel
essentia, idem significat quod alia, uel omnia simul uel singula.
Quemadmodum itaque unum est quidquid essentialiter de summa substantia
dicitur, ita ipsa uno modo, una consideratione est quidquid est
essentialiter. Cum enim aliquis homo dicatur et corpus et rationalis
et homo, non uno modo uel consideratione haec tria dicitur. Secundum
aliud enim est corpus, et secundum aliud rationalis, et singulum horum
non est totum hoc quod est homo. Illa uero summa essentia nullo modo
sic est aliquid, ut illud idem secundum alium modum aut secundum aliam
considerationem non sit; quia quidquid aliquo /32/ modo essentialiter
est, hoc est totum quod ipsa est. Nihil igitur quod de eius essentia
uere dicitur, in eo quod qualis uel quanta sed in eo quod quid sit
accipitur. Quidquid enim est quale uel quantum, est etiam aliud in eo
quod quid est; unde non simplex sed compositum est.

	      18. QUOD SIT SINE PRINCIPIO ET SINE FINE.

Ex quo igitur haec tam simplex natura creatrix et uigor omnium fuit,
uel usquequo futura est? An potius nec ex quo nec usquequo est sed
sine principio et sine fine est? Si enim principium habet: aut ex se
uel per se hoc habet, aut ex alio uel per aliud, aut ex nihilo uel per
nihil. Sed constat per ueritatem iam perspectam, quia nullo modo ex
alio uel ex nihilo, aut per aliud uel per nihil est. Nullo igitur modo
per aliud uel ex alto, aut per nihil uel ex nihilo initium sortita
est. Ex seipsa uero uel per se initium habere non potest, quamquam ex
seipsa et per seipsam sit. Sic enim est ex se et per se, ut nullo modo
sit alia essentia quae est per se et ex se, et alia per quam et ex qua
est. Quidquid autem ex aliquo uel per aliquid incipit esse, non est
omnino idem illi, ex quo uel per quod incipit esse. Summa igitur
natura non incepit per se uel ex se. Quoniam igitur nec per se nec ex
se, nec per aliud nec ex alto, nec per nihil nec ex nihilo habet
principium: nullo modo habet principium.

Sed neque finem habebit. Si enim finem habitue est, non est summe
immortalis et summe incorruptibilis. Sed constat quia est summe et
immortalis /33/ et incorruptibilis. Non habebit igitur finem. Amplius.
Si finem habitura est, aut uolens aut nolens deficiet. Sed pro certo
non est simplex bonum, cuius uoluntate perit summum bonum. At ipsa est
uerum et simplex bonum. Quare sua sponte non deficiet ipsa, quam
certum est esse summum bonum. Si uero nolens peritura est, non est
summe potens nec omnipotens. Sed rationis necessitas asseruit eam esse
summe potentem et omnipotentem. Non ergo nolens deficiet. Quare si nec
uolens nec nolens summa natura finem habebit, nullo modo finem
habebit.

Amplius. Si summa illa natura principium uel finem habet, non est uera
aeternitas, quod esse supra inexpugnabiliter inuentum est. Deinde
cogitet qui potest, quando incepit aut quando non fuit hoc uerum:
scilicet quia futurum erat aliquid; aut quando desinet et non erit hoc
uerum: uidelicet quia praeteritum erit aliquid. Quodsi neutrum horum
cogitari potest, et utrumque hoc uerum sine ueritate esse non potest:
impossibile est uel cogitare, quod ueritas principium aut finem
habeat. Denique si ueritas habuit principium uel habebit finem:
antequam ipsa inciperet, uerum erat tunc quia non erat ueritas; et
postquam finita erit, uerum erit tunc quia non erit ueritas. Atqui
uerum non potest esse sine ueritate. Erat igitur ueritas, antequam
esset ueritas; et erit ueritas, postquam finita erit ueritas; quod
inconuenientissimum est. Siue igitur dicatur ueritas habere, siue
intelligatur non habere principium uel finem: nullo claudi potest
ueritas principio uel fine. Quare idem sequitur de summa natura, quia
ipsa summa ueritas est.

	   19. QUOMODO NIHIL FUIT ANTE AUT ERIT POST ILLAM.

Sed ecce iterum insurgit nihil, et quaecumque hactenus ratio ueritate
et necessitate concorditer attestantibus disseruit, asserit esse
nihil. Si enim ea quae supra digesta sunt, necessariae ueritatis
munimine firmata sunt, non fuit aliquid ante summam essentiam nec erit
aliquid post eam. /34/

Quare nihil fuit ante eam et nihil erit post eam. Nam aut aliquid aut
nihil necesse est praecessisse uel subsecuturum esse. Qui autem dicit,
quia nihil fuit ante ipsam et nihil erit post ipsam, id pronuntiare
uidetur, quia fuit ante ipsam quando nihil erat, et erit post ipsam
quando nihil erit. Quando ergo nihil erat, illa non erat; et quando
nihil erit, illa non erit. Quomodo ergo non incepit ex nihilo, aut
quomodo non deueniet ad nihilum, si illa nondum erat cum iam erat
nihil, et eadem iam non erit cum adhuc erit nihil? Quid igitur molita
est tanta moles argumentorum, si tam facile demolitur nihilum molimina
eorum? Si namque constituitur, ut summum esse nihilo et praecedenti
succedat et subsequenti decedat: quidquid supra statuit uerum necesse,
destituitur per inane nihilum. An potius repugnandum est nihilo, ne
tot structurae necessariae rationis expugnentur a nihilo, et summum
bonum quod lucerna ueritatis quaesitum et inuentum est, amittatur pro
nihilo?

Potius igitur asseratur, si fieri potest, quia nihil non fuit ante
summam essentiam nec erit post illam, quam dum locus datur ante uel
post illam nihilo, per nihilum reducatur ad nihil illud esse, quod per
seipsum conduxit id quod erat nihil ad esse. Duplicem namque una
pronuntiatio gerit sententiam, cum dicitur quia nihil fuit ante summam
essentiam. Unus enim est eius sensus: quia priusquam summa essentia
esset fuit, cum erat nihil; alter uero eius est intellectus: quia ante
summam essentiam non foit aliquid. Veluti si dicam: nihil me docuit
uolare, hoc aut sic exponam: quia ipsum 'nihil', quod significat 'non
aliquid', docuit me uolare, et erit falsum; aut: quia non me docuit
aliquid uolare, quod est uerum. Prior itaque sensus est, quem sequitur
supra tractata inconuenientia, et omnimoda ratione pro falso
repellitur; alter uero est, qui superioribus perfecta cohaeret
conuenientia, et tota illorum contextione uerus esse compellitur.
Quare cum dicitur quia nihil fuit ante illam, secundum posteriorem
intellectum accipiendum est; nec sic est exponendum ut intelligatur
aliquando fuisse, quando illa non erat et nihil erat sed ita ut
intelligatur quia ante illam non fuit aliquid. Eadem ratio est
duplicis intellectus, si nihil dicatur post illam esse futurum. Si
ergo haec interpretatio quae facta est de nihilo /35/ diligenter
discernitur, uerissime nec aliquid nec nihil summam essentiam aut
praecessisse aut subsecuturum esse, et nihil fuisse ante uel post
illam esse secuturum concluditur; et tamen nulla iam constitutorum
soliditas nihili inanitate concutitur.

	      20. QUOD ILLA SIT IN OMNI LOCO ET TEMPORE.

Quamquam autem supra conclusum sit, quia creatrix haec natura ubique
et in omnibus et per omnia sit, et ex eo quia nec incepit nec desinet
esse, consequatur quia semper fuit et est et erit: sentio tamen
quiddam contradictionis summurmurare, quod me cogit diligentius ubi et
quando illa sit indagare. Itaque summa essentia aut ubique et semper
est, aut tantum alicubi et aliquando, aut nusquam et numquam. Quod
dico: aut in omni loco uel tempore, aut determinate in aliquo, aut in
nullo.

Sed quid uidetur repugnantius, quam ut, quod uerissime et summe est,
id nusquam et numquam sit? Falsum est igitur nusquam uel numquam illam
esse. Deinde, quoniam nullum bonum nec penitus aliquid est sine ea: si
ipsa nusquam uel numquam est, nusquam uel numquam aliquod bonum est,
et nusquam uel numquam omnino aliquid est. Quod quam falsum sit, nec
dicere opus est. Falsum igitur est et illud, quod illa nusquam et
numquam sit. Aut est ergo determinate alicubi et aliquando, aut ubique
et semper. At si determinate est in aliquo loco uel tempore: ibi et
tunc tantum, ubi et quando ipsa est, potest aliquid esse; ubi uero et
quando ipsa non est, ibi et tunc penitus nulla est essentia, quia sine
ea nihil est. Unde consequetur ut sit aliquis locus et aliquod tempus,
ubi et quando nihil omnino est. Quod quoniam falsum est -- ipse namque
locus et ipsum tempus aliquid est -- non potest esse summa natura
alicubi uel aliquando determinate. Quod si dicitur, quia determinate
ipsa per se alicubi et aliquando est sed per potentiam suam est
ubicumque uel quandocumque aliquid est: non est uerum. Quoniam enim
potentiam /36/ eius nihil aliud quam ipsam esse manifestum est, nullo
modo potentia eius sine ipsa est. Cum ergo non sit alicubi uel
aliquando determinate, necesse est ut sit ubique et semper, id est in
omni loco uel tempore.

	       21. QUOD IN NULLO SIT LOCO AUT TEMPORE.

Quod si ita est, aut tote est in omni loco uel tempore, aut tantum
quaelibet pars eius, ut altera pars sit extra omnem locum et tempus.
Si uero partim est et partim non est in omni loco uel tempore, parses
habet; quod falsum est Non igitur partim est ubique et semper. Tota
autem quomodo est ubique et semper? Aut enim sic est intelligendum, ut
tote semel sit in omnibus locis uel temporibus et per parses in
singulis; aut sic ut tote sit etiam in singulis. Verum si per parses
est in singulis, non effugit partium compositionem et diuisionem; quod
ualde alienum a summa natura inuentum est. Quapropter non est ita tote
in omnibus locis aut temporibus, ut per parses sit in singulis. Restat
altera pars discutienda, scilicet: qualiter summa natura tote sit in
omnibus et singulis locis uel temporibus. Hoc nimirum esse non potest,
nisi aut simul aut diuersis temporibus. Sed quondam ratio loci ac
ratio temporis, quas hactenus simul progresses eisdem uestigiis una
potuit indagare prosecutio, hic ab inuicem digredientes disputationem
uidentur diuersis quasi fugere anfractibus, singulatim suds
inuestigentur discussionibus. Primum ergo uideatur si summa natura
tote possit esse in singulis locis aut simul aut per diuersa tempora.
Deinde id ipsum in temporibus inquiratur.

Si igitur tote est simul in singulis locis, per singula loca sunt
singulae totae. Sicut enim locus a loco distinguitur, ut singula loca
sint, ita id quod totum est in uno loco, ab eo quod eodem tempore
totum est in alio loco distinguitur, ut singula tote sint. Nam quod
totum est in aliquo loco, nihil eius est quod non sit in ipso loco. At
de quo nihil est quod non sit in aliquo loco, nihil est de eo quod sit
eodem tempore extra eundem locum. Quod igitur totum est in aliquo
loco, nihil eius est quod eodem tempore sit extra ipsum locum. Sed de
quo nihil est extra quemlibet locum, nihil eius est eodem tempore in
alio loco. Quare quod totum est /37/ in quolibet loco, nihil eius est
simul in alio loco. Quod igitur totum est in aliquo loco: quomodo
totum quoque est simul in alio loco, si nihil de eo potest esse in
alio loco? Quoniam igitur unum totum non potest esse simul in diuersis
locis totum, consequitur ut per singula loca singula sint tota, si in
singulis locis simul aliquid est totum. Quapropter si summa natura
tota est uno tempore in singulis omnibus locis: quot singula loca esse
possunt, tot singulae summae naturae sunt; quod irrationabile est
opinari. Non est igitur tota uno tempore in singulis locis. At uero si
diuersis temporibus tota est in singulis locis: quando est in uno
loco, nullum bonum et nulia essentia est interim in aliis locis, quia
sine ea prorsus aliquid non existit. Quod absurdum esse uel ipsa loca
probant, quae non nihil sed aliquid sunt. Non est itaque summa natura
tota in singulis locis diuersis temporibus. Quod si nec eodem tempore
nec diuersis temporibus tota est in singulis locis: liquet quia nullo
modo est tota in singulis omnibus locis.

Nunc est indagandum, si eadem summa natura sit tota in singulis
temporibus, aut simul aut distincte per singula tempora. Sed quomodo
est aliquid totum simul in singulis temporibus, si ipsa tempora simul
non sunt? Si uero separatim et distincte tota est in singulis
temporibus, quemadmodum aliquis homo totus est heri et hodie et cras:
proprie dicitur quia fuit et est et erit. Ergo eIus aetas, quae nihil
aliud est quam eIus aeternitas, non est tota simul sed est partibus
extensa per temporum partes. At eius aeternitas nihil aliud est quam
ipsa. Summa igitur essentia erit diuisa per partes secundum temporum
distinctiones. Si enim eius aetas per temporum cursus producitur,
habet cum ipsis temporibus praesens, praeteritum et futurum. Quid
autem aliud est eius uel aetas uel existendi diuturnitas, quam eius
aeternitas? Ergo cum eius aeternitas nihil aliud sit quam eius
essentia, sicut supra digesta ratio indubitabiliter probat: si eius
aeternitas habet praeteritum, praesens et futurum, consequenter quoque
/38/ eius essentia habet praeteritum, praesens et futurum. At quod
praeteritum est, non est praesens uel futurum; et quod praesens est,
non est futurum nec praeteritum; et quod futurum est, non est
praeteritum uel praesens. Quomodo igitur stabit, quod supra
rationabili et perspicua necessitate claruit, scilicet quia illa summa
natura nullo modo composite sed summe simplex est et summe
incommutabilis: si aliud et aliod est in diuersis temporibus et per
tempora distributes habet parses? Aut potius si illa uera sunt, immo
quia liquida uera sunt: quomodo haec possibilia sunt? Nullo igitur
modo creatrix essentia aut aetas aut aeternitas eius recipit
praeteritum uel futurum. Praesens enim quomodo non habet, si uere est?
Sed 'fuit' significat praeteritum, et 'erit' futurum. Numquam igitur
illa fuit uel erit. Quare non est distincte sicut nec simul tote in
diuersis singulis temporibus.

Si igitur sicut discussum est, nec sic est tote in omnibus locis uel
temporibus, ut semel sit tote in omnibus et per partes in singulis,
nec sic ut tote sit in singulis: manifestum est quondam non est ullo
modo tote in omni loco uel tempore. Et quondam similiter peruisum est,
quia non sic est in omni loco uel tempore, ut pars sit in omni et pars
sit extra omnem locum aut tempus: impossibile est ut sit ubique et
semper. Nullatenus enim potest intelligi esse ubique et semper, nisi
aut tote aut pars. Quod si nequaquam est ubique et semper: aut erit
determinate in aliquo loco uel tempore, aut in nullo. Determinate
autem eam in aliquo non posse esse iam discussum est. In nullo igitur
loco uel tempore, id est nusquam et numquam est. Non enim potest esse
nisi aut in omni aut in aliquo. Sed rursus cum constet
inexpugnabiliter non solum quia est per se et sine principio et sine
fine sed quia aliquid sine ea nec usquam nec umquam est: necesse est
illam esse ubique et semper. /39/

	 22. QUOMODO SIT IN OMNI ET IN NULLO LOCO ET TEMPORE.

Quomodo ergo conuenient haec tam contraria secundum prolationem, et
tam necessaria secundum probationem? Fortasse quodam modo est summa
natura in loco uel tempore, quo non prohibetur sic esse simul tota in
singulis locis uel temporibus, ut tamen non sint plures totae sed una
sola tota, nec eius aetas, quae non est nisi uera aeternitas, non sit
dictributa in praeteritum, praesens et futurum. Non enim uidentur hac
lege loci ac temporis cogi nisi ea quae sic sunt in loco uel tempore,
ut loci spatium aut temporis diuturnitatem non excedant. Quare sicut
de iis quae huiusmodi sunt, unum idemque totum simul non posse esse
totum in diuersis locis et temporibus omni ueritate asseritur, ita in
iis quae huiusmodi non sunt, id ipsum nulla necessitate concluditur.
Iure namque dici uidetur quod tantum eius rei sit aliquis locus, cuius
quantitatem locus circumscribendo continet et continendo
circumscribit; et quod eius solum rei sit aliquod tempus, cuius
diuturnitatem tempus metiendo aliquomodo terminat et terminando
metitur. Quapropter cuius amplitudini aut diuturnitati nulla meta uel
a loco uel a tempore opponitur, illi nullum esse locum uel tempus uere
proponitur. Quoniam namque nec locus illi facit quod locus, nec tempus
quod tempus: non irrationabiliter dicitur, quia nullus locus est eius
locus, et nullum tempus est eius tempus. Quod uero nullum locum aut
tempus habere conspicitur, id profecto nullatenus loci aut temporis
legem subire conuincitur. Nulla igitur lex loci aut temporis naturam
ullam aliquomodo cogit, quam nullus locus ac tempus aliqua
continentia claudit.

Quaenam autem rationalis consideratio omnimoda ratione non excludat,
ut creatricem summamque omnium substantiam, quam necesse est alienam
esse et liberam a natura et iure omnium quae ipsa de nihilo fecit,
ulla loci cohibitio uel temporis includat, cum potius eius potentia,
quae nihil /40/ est aliud quam eius essentia, cuncta a se facta sub se
continendo concludat? Quomodo quoque non est impudentis imprudentiae
dicere quod summae ueritatis aut locus circumscribat quantitatem aut
tempus metiatur diuturnitatem, quae nullam penitus localis uel
temporalis distentionis magnitudinem suscipit uel paruitatem?

Quoniam itaque loci haec est et temporis conditio, ut tantummodo
quidquid eorum metis clauditur, nec partium fugiat rationem, uel
qualem suscipit locus eius secundum quantitatem, uel qualem patitur
tempus eius secundum diuturnitatem, nec ullo modo possit totum a
diuersis locis uel temporibus simul contineri; quidquid uero loci uel
temporis continentia nequaquam coercetur, nulla locorum uel temporum
lege ad partium multiplicitatem cogatur, aut praesens esse totum simul
pluribus locis aut temporibus prohibeatur; quoniam inquam haec est
conditio loci ac temporis: procul dubio summa substantia, quae nulla
loci uel temporis continentia cingitur, nulla eorum lege
constringitur. Quare quoniam summam essentiam totam et ineuitabilis
necessitas exigit nulli loco uel tempori deesse, et nulla ratio loci
aut temporis prohibet omni loco uel tempori simul totam adesse:
necesse est eam simul totam omnibus et singulis locis et temporibus
praesentem esse. Non enim quia huic loco uel tempori praesens est,
idcirco prohibetur illi uel illi loco aut tempori simul et similiter
praesens esse; nec quoniam fuit aut est aut erit, ideo aeternitatis
eius aliquid euanuit a praesenti tempore cum praeterito quod iam non
est, aut transit cum praesenti quod uix est, aut uenturum est cum
futuro quod nondum est. Nullatenus namque cogitur uel prohibetur lege
locorum aut temporum alicubi aut aliquando esse uel non esse, quod
nullo modo intra locum uel tempus claudit suum esse. Nam si ipsa summa
essentia dicitur esse in loco aut tempore: quamuis de illa et de
localibus siue temporalibus naturis una sit prolatio propter loquendi
consuetudinem, diuersus tamen est intellectus propter rerum
dissimilitudinem. In illis namque duo quaedam eadem prolatio
significat, id est: quia et praesentia sunt locis et temporibus in
quibus esse dicuntur, et quia continentur ab ipsis; in summa uero
essentia unum tantum percipitur, id est: quia praesens est, non etiam
quia continetur. /41/

Unde si usus loquendi admitteret, conuenientius dici uideretur esse
cum loco uel tempore quam in loco uel tempore. Plus enim significatur
contineri aliquid cum dicitur esse in alio, quam cum dicitur esse cum
alio. In nullo itaque loco uel tempore proprie dicitur esse, quia
omnino a nullo alio continetur; et tamen in omni loco uel tempore suo
quodam modo dici potest esse, quoniam quidquid aliud est ne in nihilum
cadat ab ea praesente sustinetur. In omni loco et tempore est, quia
nulli abest; et in nullo est, quia nullum locum aut tempus habet. Nec
in se recipit distinctiones locorum aut temporum, ut hic uel illic uel
alicubi, aut nunc uel tunc uel aliquando; nec secundum labile praesens
tempus quo utimur est, aut secundum praeteritum uel futurum fuit aut
erit, quoniam haec circumscriptorum et mutabilium propria sunt, quod
illa non est; et tamen haec de ea quodammodo dici possunt, quoniam sic
est praesens omnibus circumscriptis et mutabilibus, ac si illa eisdem
circumscribatur locis et mutetur temporibus. Patet itaque quantum sat
est ad dissoluendam quae insonabat contrarietatem: qualiter summa
omnium essentia ubique et semper et nusquam et numquam, id est in omni
et nullo loco aut tempore sit, iuxta diuersorum intellectuum concordem
ueritatem.

  23. QUOMODO MELIUS INTELLEGI POSSIT ESSE UBIQUE QUAM IN OMNI LOCO.

Verum cum constet eandem summam naturam non magis esse in omnibus
locis quam in omnibus quae sunt, non uelut quae contineatur sed quae
penetrando cuncta contineat: cur non dicatur esse ubique hoc sensu, ut
potius intelligatur esse in omnibus quae sunt, quam tantum in omnibus
locis, cum hunc intellectum et rei ueritas exhibeat, et ipsa localis
uerbi proprietas nequaquam prohibeat? Solemus namque saepe localia
uerba irreprehensibiliter attribuere rebus, quae nec loca sunt nec
circumscriptione locali continentur. Velut si dicam ibi esse
intellectum in anima, ubi est rationalitas. Nam cum 'ibi' et 'ubi'
localia uerba sint, non tamen /42/ locali circumscriptione aut anima
continet aliquid, aut intellectus uel rationalitas continentur. Quare
summa natura secundum rei ueritatem aptius dicitur esse ubique
secundum hanc significationem, ut intelligatur esse in omnibus quae
sunt, quam si intelligitur tantum in omnibus locis. Et quoniam, sicut
supra expositae rationes docent, aliter esse non potest, necesse est
eam sic esse in omnibus quae sunt, ut una eademque perfecte tota simul
sit in singulis.

24. QUOMODO MELIUS INTELLIGI POSSIT ESSE SEMPER QUAM IN OMNI TEMPORE.

Eandem quoque summam substantiam constat sine principio et fine esse,
nec habere praeteritum aut futurum, nec temporale, hoc est labile
presens quo nos utimur; quoniam aetas siue aeternitas eius, quae nihil
aliud est quam ipsa, immutabilis et sine partibus est. Nonne ergo
'semper', quod uidetur designare totum tempus, multo uerius si de ilia
dicitur, ts intelligitur significare aeternitatem, qua, sibi ipsi
numquam est dissimilis, quam temporum uarietatem, quae sibi semper in
aliquo est non similis? Quare si dicitur semper esse: quoniam idem est
illi esse et uiuere, nihil melius intelligitur quam aeterne esace uel
uiuere, id est interminabilem uitam perfecte simul totam obtinere.
Videtur enim eius aeternitas esse interminabilis uita simul perfecte
tota existens. Cum enim supra iam satis liqueat quod eadem substantia
non sit aliud quam uita sua et aeternitas sua, nec sit aliquo modo
terminabilis, nec nisi simul et perfecte tota: quid aliud est uera
aeternitas quae illi soli conuenit, quam interminabilis uita simul et
perfecte tota existens? Nam uel hoc solo ueram aeternitatem soli illi
inesse substantiae, quae sola non facta sed factrix esse inuenta est,
aperte percipitur: quoniam uera aeternitas principii finisque meta
carere intelligitur; quod nulli rerum creatarum conuenire, eo ipso
quod de nihilo factae sunt, conuincitur. /43/

	     25. QUOD NULLIS MUTABILIS SIT ACCIDENTIBUS.

Sed haec essentia quam patuit omnimode sibi esse eandem
substantialiter: nonne aliquando est a se diuersa uel accidentaliter?
Verum quomodo est summe incommutabilis, si per accidentia potest non
dicam esse sed uel intelligi uariabilis? Et econtra, quomodo non est
particeps accidentis, cum hoc ipsum quod maior est omnibus aliis
naturis et quod illis dissimilis est, illi uideatur accidere? Sed quid
repugnant quorundam qua, accidentia dicuntur susceptibilitas et
naturalis incommutabilitas, si ox eorum assumptione nulla substantiam
consequatur uariabilitas? Omnium quippe quae accidentia dicuntur, alia
non nisi cum aliqua participantis uariatione adesse et abesse posse
intelliguntur, ut omnes colores; alia nullam omnino uel accedendo uel
recedendo mutationem circa id de quo dicuntur efficere noscuntur, ut
quaedam relationes. Constat namque quia homini post annum prasentem
nascituro nec maior nec minor nec aequalis sum nec similis. Omnes
autem has relationes utique cum natus fuerit, sine omni mei mutatione
ad illum habere potero et amittere, secundum quod crescet uel per
qualitates diuersas mutabitur. Palam itaque fit, quia eorum quae
accidentia dicuntur, quaedam aliquatenus attrahant commutabilitatem,
quaedam uero nullatenus subtrahant immutabilitatem.

Sicut igitur summa natura accidentibus mutationem efficientibus
numquam in sua simplicitate locum tribuit, sic secundum ea quae
nullatenus summae incommutabilitati repugnant, aliquando dici aliquid
non respuit, et tamen aliquid eius essentiae unde ipsa uariabilis
intelligi possit non accidit. Unde hoc quoque concludi potest, quia
nullius accidentis susceptibilis est. Quippe quemadmodum illa
accidentia, quae mutationem aliquam accedendo uel recedendo faciunt,
ipso suo effectu uere accidere rei quam mutant perpenduntur: sic illa
quae a simili effectu deficiunt, improprie dici accidentia
deprehenduntur. Sicut ergo semper sibi est omni modo eadem
substantialiter, ita numquam est a se diuersa ullo modo uel
accidentaliter. Sed quoquo modo sese habeat ratio de proprietate
nominis accidentium: /44/ illud sine dubio uerum est, quia de summe
incommutabili natura nihil potest dici, unde mutabilis possit
intelligi.

26. QUOMODO ILLA DICENDA SIT ESSE SUBSTANTIA, ET QUOD SIT EXTRA OMNEM
	    SUBSTANTIAM, ET SINGULARITER SIT QUIDQUID EST.

Sed si ratum est quod de huius naturae simplicitate perspectum est:
quomodo substantia est? Nam cum omnis substantia admixtionis differen
tiarum uel mutationis accidentium sit susceptibilis: huius immutabilis
sinceritas omnimodae admixtioni siue mutationi est inaccessibilis.
Quomodo ergo obtinebitur eam esse quamlibet substantiam, nisi dicatur
substantia pro essentia, et sic sit extra sicut est supra omnem
substantiam? Nam quantum illud esse, quod per se est quidquid est, et
de nihilo facit omne aliud esse, diuersum est ab eo esse, quod per
aliud fit de nihilo quidquid est: tantum omnino distat summa
substantia ab iis quae non sunt idem quod ipsa. Cumque ipsa sola
omnium naturarum habeat a se sine alterius naturae auxilio esse
quidquid est: quomodo non est singulariter absque suae creaturae
consortio quidquid ipsa est? Unde si quando illi est cum aliis nominis
alicuius communio, ualde procul dubio intelligenda est diuersa
significatio. /45/

 27. QUOD NON CONTINEATUR IN COMMUNI TRACTATU SUBSTANTIARUM, ET TAMEN
		SIT SUBSTANTIA ET INDIVIDUUS SPIRITUS.

Constat igitur quia illa substantia nullo communi substantiarum
tractatu includitur, a cuius essentiali communione omnis natura
excluditur. Nempe cum omnis substantia tractetur aut esse uniuersalis,
quae pluribus substantiis essentialiter communis est, ut hominem esse
commune est singulis hominibus; aut esse indiuidua, quae uniuersalem
essentiam communem habet cum aliis, quemadmodum singuli homines
commune habent cum singulis, ut homines sint: quomodo aliquis summam
naturam in aliarum substantiarum tractatu contineri intelligit, quae
nec in plures substantias se diuidit, nec cum alia aliqua per
essentialem communionem se colligit? Quoniam tamen ipsa non solum
certissime existit sed etiam summe omnium existit, et cuiuslibet rei
essentia dici solet substantia: profecto si quid digne dici potest,
non prohibetur dici substantia. Et quoniam non noscitur dignior
essentia quam spiritus aut corpus, et ex his spiritus dignior est quam
corpus: utique eadem asserenda est esse spiritus, non corpus. Quoniam
autem nec ullae partes sunt eiusdem spiritus, nec plures esse possunt
eiusmodi spiritus, necesse est ut sit omnino indiuiduus spiritus.
Quoniam enim sicut supra constat nec partibus est compositus, nec
ullis differentiis uel accidentibus intelligi potest esse mutabilis:
impossibile est ut qualibet sectione sit diuisibilis.

 28. QUOD IDEM SPIRITUS SIMPLICITER SIT, ET CREATA ILLI COMPARATA NON
				SINT.

Videtur ergo consequi ex praecedentibus quod iste spiritus, qui sic
suo quodam mirabiliter singulari et singulariter mirabili modo est,
quadam /46/ ratione solus sit, alia uero quaecumque uidentur esse,
huic collata non sint. Si enim diligenter intendatur, ille solus
uidebitur simpliciter et perfecte et absolute esse, alia uero omnia
fere non esse et uix esse. Quaniam namque idem spiritus propter
incommutabilem aeternitatem suam nullo modo secundum aliquem motum
dici potest quia fuit uel erit sed simpliciter est; nec mutabiliter
est aliquid quod aliquando aut non fuit aut non erit; neque non est
quod aliquando foit aut erit sed quidquid est semel et simul et
interminabiliter est; quoniam inquam huiusmodi est eius esse: iure
ipse simpliciter et absolute et perfecte dicitur esse.

Quoniam uero alia omnia mutabiliter secundum aliquid aliquando aut
fuerunt aut crunt quod non sunt, aut sunt quod aliquando non fuerunt
uel non erunt; et quoniam hoc quia fuerunt iam non est, illud autem
scilicet quia erunt nondum est, et hoc quod in labili breuissimoque et
uix existente praesenti sunt uix est; quoniam ergo tam mutabiliter
sunt: non immerito negantur simpliciter et perfecte et absolute esse,
et asseruntur fere non esse et uix esse. Deinde, cum omnia quaecumque
aliud sunt quam ipse, de non esse uenerint ad esse non per se sed per
aliud; et cum de esse redeant ad non esse quantum ad se, nisi
sustineantur per aliud: quomodo illis conuenit simpiiciter aut
perfecte siue absolute esse et non magis uix esse aut fere non esse?
Cumque esse solius eiusdem ineffabilis spiritus nullo modo intelligi
possit aut ex non esse inceptum, aut aliquem pati posse ex eo quod est
in non esse defectum; et quidquid ipse est non sit per aliud quam per
se, id est per hoc, quod ipse est: nonne huius esse merito solum
intelligitur simplex perfectumque et absolutum? Quod uero sic
simpliciter et omnimoda ratione solum est perfectum, simplex et
absolutum: id nimirum quodam modo iure dici potest solum esse. Et
econtra, quidquid per superiorem rationem nec simpliciter nec perfecte
nec absolute esse sed uix esse aut fere non esse cognoscitur: id
utique aliquo modo recte non esse dicitur. Secundum hanc igitur
rationem solus ille creator spiritus est, et omnia creata non sunt;
nec tamen omnino non: sunt, quia per illum, qui solus absolute est, de
nihilo aliquid facta sunt. /47/

 29. QUOD EIUS LOCUTIO IDIPSUM SIT QUOD IPSE, NEC TAMEN SINT DUO SED
			    UNUS SPIRITUS.

Iam uero iis quae de proprietatibus huius summae naturae ad praesens
mihi ducem rationem sequenti occurrerunt perspectis, opportunum
existimo, ut de eius locutione, per quam facta sunt omnia, si quid
possum considerem. Etenim cum omnia quae de illa supra potui
animaduertere, rationis robur inflexibile teneant, illud me maxime
cogit de illa diligentius discutere, quia idipsum quod ipse summus
spiritus est probatur esse. Si enim ille nihil fecit nisi per seipsum,
et quidquid ab eo factum est per illam est factum: quomodo illa est
aliud quam quod est idem ipse? Amplius. Asserunt utique
inexpugnabiliter ea quae iam inuenta sunt, quia nihil omnino potuit
umquam aut potest subsistere praeter creantem spiritum et eius
creaturam. Hanc uero spiritus eiusdem locutionem impossibile est inter
creata contineri, quoniam quidquid creatum subsistit per illam factum
est, illa uero per se fieri non potuit. Nihil quippe per seipsum fieri
potest, quia quidquid fit, posterius est eo per quod fit, et nihil est
posterius seipso. Relinquitur itaque ut haec summi spiritus locutio,
cum creatura esse non possit, non sit aliud quam summus spiritus.
Denique haec ipsa locutio nihil aliud potest intelligi quam eiusdem
spiritus intelligentia, qua cuncta intelligit. Quid enim est aliud
illi rem loqui aliquam hoc loquendi modo quam intelligere? Nam non ut
homo non semper dicit quod intelligit. Si igitur summe simplex natura
non est aliud quam quod est sua intelligentia, /48/ quemadmodum est
idem quod est sua sapientia: necesse est ut similiter non sit aliud
quam quod est sua locutio. Sed quoniam iam manifestum est summum
spiritum unum tantum esse et omnimode indiuiduum: necesse est ut sic
illi haec sua locutio sit consubstantialis, ut non sint duo sed unus
spiritus.

   30. QUOD EADEM LOCUTIO NON CONSTET PLURIBUS VERBIS SED SIT UNUM
			       VERBUM.

Cur igitur dubitem quod supra dubium dimiseram, scilicet utrum haec
locutio in pluribus uerbis an in uno uerbo consistat? Nam si sic est
summae naturae consubstantialis, ut non sint duo sed unus spiritus:
utique sicut illa summe simplex est, ita et ista. Non igitur constat
pluribus uerbis sed est unum uerbum per quod facta sunt omnia.

    31. QUOD IPSUM VERBUM NON SIT SIMILITUDO FACTORUM SED VERITAS
       ESSENTIAE, FACTA UERO SINT ALIQUA VERITATIS IMITATIO; ET
	QUAE NATURAE MAGIS SINT QUAM ALIAE ET PRAESTANTIORES.

Sed ecce uidetur mihi suboriri nec facilis nec ullatenus sub
ambiguitate relinquenda quaestio. Etenim omnia huiusmodi uerba quibus
res quaslibet mente dicimus, id est cogitamus: similitudines et
imagines sunt rerum quarum uerba sunt; et omnis similitudo uel imago
tanto magis uel minus est uera, quanto magis uel minus imitatur rem
cuius est similitudo. Quid igitut tenendum est de uerbo, quo dicuntur
et per quod facta sunt omnia? Erit aut non erit similitudo eorum, quae
per ipsum facta sunt? Si enim ipsum est uera mutabilium similitudo,
non est consubstantiale summae incommutabilitati; quod falsum est. Si
autem non omnino uera sed qualiscumque similitudo mutabilium est, non
est uerbum summae ueritatis omnino uerum; quod absurdum est. At si
nullam mutabilium habet similitudinem: quomodo ad exemplum illius
facta sunt? /49/

Verum forsitan nihil huius remanebit ambiguitatis, si quemadmodum in
uiuo homine ueritas hominis esse dicitur, in picto uero similitudo
siue imago illius ueritatis: sic existendi ueritas intelligatur in
uerbo cuius essentia sic summe est, ut quodam modo illa sola sit; in
iis uero quae in eius comparatione quodam modo non sunt, et tamen per
illud et secundum illud facta sunt aliquid, imitatio aliqua summae
illius essentiae perpendatur. Sic quippe uerbum summae ueritatis, quod
et ipsum est summa ueritas, nullum augmentum uel detrimentum sentiet
secundum hoc quod magis uel minus creaturis sit simile; sed potius
necesse erit omne quod creatum est tanto magis esse et tanto esse
praestantius, quanto similius est illi quod summe est et summe magnum
est.

Hinc etenim fortasse, immo non fortasse sed pro certo, hinc omnis
intellectus iudicat naturas quolibet modo uiuentes praestare non
uiuentibus, sentientes non sentientibus, rationales irrationalibus.
Quoniam enim summa natura suo quodam singulari modo non solum est sed
et uiuit et sentit et rationalis est, liquet quoniam omnium quae sunt,
id quod aliquomodo uiuit, magis est illi simile quam id quod
nullatenus uiuit; et quod modo quolibet uel corporeo sensu cognoscit
aliquid, magis quam quod nihil omnino sentit; et quod rationale est,
magis quam quod rationis capax non est. Quoniam uero simili ratione
quaedam naturae magis minusue sint quam aliae, perspicuum est.
Quemadmodum enim illud natura praestantius est, quod per naturalem
essentiam propinquius est praestantissimo: ita utique illa natura
magis est, cuius essentia similior est summae essentiae.

Quod sic quoque facile animaduerti posse existimo. Nempe si cuilibet
substantiae, quae et uiuit et sensibilis et rationalis est,
cogitatione auferatur quod rationalis est, deinde quod sensibilis, et
postea quod uitalis, postremo ipsum nudum esse quod remanet: quis non
intelligat quod illa substantia quae sic paulatim destruitur, ad minus
et minus esse, et ad ultimum ad /50/ non esse gradatim perducitur?
Quae autem singulatim absumpta quamlibet essentiam ad minus et minus
esse deducunt, eadem ordinatim assumpta illam ad magis et magis esse
perducunt. Patet igitur quia magis est uiuens substantia quam non
uiuens, et sensibilis quam non sensibilis, et rationalis quam non
rationalis. Non est itaque dubium quod omnis essentia eo ipso magis
est et praestantior est, quo similior est illi essentiae, quae summe
est et summe praestat. Satis itaque manifestum est in uerbo, per quod
facta sunt omnia, non esse ipsorum similitudinem sed ueram
simplicemque essentiam; in factis uero non esse simplicem absolutamque
essentiam sed uerae illius essentiae uix aliquam imitationem. Unde
necesse est non idem uerbum secundum rerum creatarum similitudinem
magis uel minus esse uerum sed omnem creatam naturam eo altiori gradu
essentiae dignitatisque consistere, quo magis illi propinquare
uidetur.

       32. QUOD SUMMUS SPIRITUS SEIPSUM DICAT COAETERNO VERBO.

Sed cum ita sit: quomodo illud quod simplex est ueritas, potest esse
uerbum eorum quorum non est similitudo, cum omne uerbum quo aliqua res
sic mente dicitur, similitudo sit rei eiusdem? Et si non est uerbum
eorum quae facta sunt per ipsum: quomodo constabit quia sit uerbum?
Nempe omne uerbum alicuius rei uerbum est. Denique, si numquam
creatura esset, nullum eius esset uerbum. Quid igitur? An concludendum
est quia, si nullo modo esset creatura, nequaquam esset uerbum illud,
quod est summa et nullius indigens essentia? Aut fortasse ipsa summa
essentia quae uerbum est, essentia quidem esset aeterna sed uerbum non
esset, si nihil umquam per illam fieret? Eius enim quod nec fuit nec
est nec futurum est, nullum uerbum esse potest.

Verum secundum hanc rationem, si numquam ulla praeter summum spiritum
esset essentia, nullum omnino esset in illo uerbum. Si nullum in illo
uerbum esset, nihil apud se diceret. Si nihil apud se diceret: cum
/51/ idem sit illi sic dicere aliquid quod est intelligere, non
aliquid intelligeret. Si nihil intelligeret: ergo summa sapientia,
quae non est aliud quam idem spiritus, nihil intelligeret; quod
absurdissimum est. Quid ergo? Si enim nihil intelligeret: quomodo
esset summa sapientia? Aut si nullo modo aliquid esset praeter illam:
quid illa intelligeret? Sed numquid seipsam non intelligeret?

At quomodo uel cogitari potest quod summa sapientia se aliquando non
intelligat, cum rat ionalis m ens possit non solum suimet sed et
ipsius summae sapientiae reminisci, et illam et se intelligere? Si
enim mens humana nullam eius aut suam habere memoriam aut
intelligentiam posset, nequaquam se ab irrationalibus creaturis et
illam ab omni creatura, secum soia tacite disputando, sicut nunc mens
mea facit, discerneret. Ergo summus ille spiritus sicut est aeternus,
ita aeterne sui memor est et intelligit se ad similitudinem mentis
rationalis; immo non ad ullius similitudinem sed ille principaliter et
mens rationalis ad eius similitudinem. At si aeterne se intelligit,
aeterne se dicit. Si aeterne se dicit, aeterne est uerbum eius apud
ipsum. Siue igitur ille cogitetur nulla alia existente essentia, siue
aliis existentibus: necesse est uerbum illius coaeternum illi esse cum
illo.

	      33. QUOD UNO VERBO DICAT SE ET QUOD FECIT.

Sed ecce quaerenti mihi de uerbo quo creator dicit omnia quae fecit,
obtulit se uerbum quo seipsum dicit, qui omnia fecit. An ergo alio
uerbo dicit se ipsum, et alio ea quae facit; aut potius eodem ipso
uerbo quo dicit se ipsum, dicit quaecumque facit? Nam hoc quoque
uerbum quo se ipsum dicit, necesse est idipsum esse quod ipse est,
sicut constat de /52/ uerbo illo, quo dicit ea quae a se facta sunt.
Cum enim, etiam si nihil umquam aliud esset nisi summus ille spiritus,
ratio tamen cogat uerbum illud quo se dicit ex necessitate esse: quid
uerius, quam hoc uerbum eius non esse aliud, quam quod ipse est? Ergo
si et se ipsum et ea quae facit consubstantiali sibi uerbo dicit:
manifestum est quia uerbi quo se dicit, et uerbi quo creaturam dicit,
una substantia est. Quomodo ergo, si una substantia est, duo uerba
sunt?

Sed forsitan non cogit identitas substantiae uerbi unitatem admittere.
Nam idem ipse qui his uerbis loquitur, eandem illis habet substantiam,
et tamen uerbum non est. Sed utique uerbum quo se dicit summa
sapientia, conuenientissime dici potest uerbum eius secundum
superiorem rationem, quia eius perfectam tenet similitudinem. Nam
nulla ratione negari potest, cum mens rationalis seipsam cogitando
intelligit, imaginem ipsius nasci in sua cogitatione; immo ipsam
cogitationem sui esse suam imaginem ad eius similitudinem tamquam ex
eius impressione formatam. Quamcumque enim rem mens seu per corporis
imaginationem seu per rationem cupit ueraciter cogitare, eius utique
similitudinem quantum ualet in ipsa sua cogitatione conatur exprimere.
Quod quanto uerius facit, tanto uerius rem ipsam cogitat. Et hoc
quidem, cum cogitat aliquid aliud quod ipsa non est, et maxime cum
aliquod cogitat corpus, clarius perspicitur. Cum enim cogito notum
mihi hominem absentem, formatur acies cogitationis meae in talem
imaginem eius, qualem illam per uisum oculorum in memoriam attraxi.
Quae imago in cogitatione uerbum est eiusdem hominis, quem cogitando
dico. Habet igitur mens rationalis, cum se cogitando intelligit, secum
imaginem suam ex se natam, id est cogitationem sui ad suam
similitudinem quasi sua impressione formatam; quamuis ipsa se a sua
imagine non nisi ratione sola separare possit. Quae imago eius uerbum
eius est.

Hoc itaque modo quis neget summam sapientiam, cum se dicendo /53/
intelligit, gignere consubstantialem sibi similitudinem suam, id est
uerbum suum? Quod uerbum, licet de re tam singulariter eminenti
proprie aliquid satis conuenienter dici non possit, non tamen
inconuenienter sicut similitudo ita et imago et figura et caracter
eius dici potest. Verbum autem quo creaturam dicit, nequaquam
similiter est uerbum creaturae, quia non est eius similitudo sed
principalis essentia. Consequitur igitur, ut ipsam creaturam non dicat
uerbo creaturae. Cuius ergo uerbo eam dicit, si non eam dicit uerbo
eius? Nam quod dicit, uerbo dicit, et uerbum alicuius est uerbum, id
est similitudo. Sed si nihil aliud dicit quam se aut creaturam, nihil
dicere potest nisi aut suo aut eius uerbo. Si ergo nihil dicit uerbo
creaturae: quidquid dicit, uerbo suo dicit. Uno igitur eodemque uerbo
dicit seipsum et quaecumque fecit.

	34. QUOMODO SUO VERBO VIDERI POSSIT DICERE CREATURAM.

Sed quomodo tam differentes res, scilicet creans et creata essentia,
dici possunt uno uerbo, praesertim cum uerbum ipsum sit dicenti
coaeternum, creatura autem non sit illi coaeterna? Forsitan quia ipse
est summa sapientia et summa ratio, in qua sunt omnia quae facta sunt
-- quemadmodum opus quod fit secundum aliquam artem, non solum quando
fit, uerum et antequam fiat et postquam dissoluitur, semper est in
ipsa arte non aliud quam quod est ars ipsa --: idcirco cum ipse summus
spiritus dicit seipsum, dicit omnia quae facta sunt. Nam et antequam
fierent, et cum iam facta sunt, et cum corrumpuntur seu aliquo modo
uariantur: semper in ipso sunt, non quod sunt in seipsis sed quod est
idem ipse. Etenim in seipsis sunt essentia mutabilis secundum
immutabilem rationem creata; in ipso uero sunt ipsa prima essentia et
prima existendi ueritas, /54/ cui prout magis utcumque illa similia
sunt, ita uerius et praestantius existunt. Hoc itaque modo non
irrationabiliter asseri potest, quia cum seipsum dicit summus ille
spiritus, dicit etiam quidquid factum est uno eodemque uerbo.

  35. QUOD, QUIDQUID FACTUM EST, IN EIUS VERBO ET SCIENTIA SIT VITA
			     ET VERITAS.

Verum cum constet quia uerbum eius consubstantiale illi est et
perfecte simile, necessario consequitur, ut omnia quae sunt in illo,
eadem et eodem modo sint in uerbo eIus. Quidquid igitur factum est
siue uiuat siue non uiuat, aut quomodocumque sit in se: in illo est
ipsa uita et ueritas. Quoniam autem idem est summo spiritui scire quod
intelligere siue dicere, necesse est ut eodem modo sciat omnia quae
scit, quo ea dicit aut intelligit. Quemadmodum igitur sunt in uerbo
eius omnia uita et ueritas, ita sunt in scientia eius.

   36. QUAM INCOMPREHENSIBILI MODO DICAT UEL SCIAT RES A SE FACTAS.

Qua ex re manifestissime comprehendi potest, quomodo dicat idem
spiritus uel quomodo sciat ea quae facta sunt, ab humana scientia
comprehendi non posse. Nam nulli dubium creatas substantias multo
aliter esse in seipsis quam in nostra scientia. In seipsis namque sunt
per /55/ ipsam suam essentiam; in nostra uero scientia non sunt earum
essentiae sed earum similitudines. Restat igitur ut tanto uerius sint
in seipsis quam in nostra scientia, quanto uerius alicubi sunt per
suam essentiam quam per suam similitudinem. Cum ergo et hoc constet,
quia omnis creata substantia tanto uerius est in uerbo, id est in
intelligentia creatoris, quam in seipsa, quanto uerius existit
creatrix quam creata essentia: quomodo comprehendat humana mens
cuIusmodi sit illud dicere, et illa scientia, quae sic longe superior
et uerior est creatis substantiis, si nostra scientia tam longe
superatur ab illis, quantum earum similitudo distat ab earum essentia?

37. QUOD, QUIDQUID IPSE EST AD CREATURAM, HOC SIT ET VERBUM EIUS; NEC
		     TAMEN AMBO SIMUL PLURALITER.

Verum cum manifeste rationes superiores doceant summum spiritum per
uerbum suum fecisse omnia: numquid non et ipsum uerbum fecit eadem
omnia? Quoniam enim illi est consubstantiale, cuius est uerbum,
necesse est ut sit summa essentia. Summa autem essentia non est nisi
una, quae sola creatrix et solum principium est omnium quae facta
sunt. Ipsa namque sola fecit non per aliud quam per se omnia ex
nihilo. Quare quaecumque summus spiritus facit, eadem et uerbum eius
facit et similiter. Quidquid igitur summus spiritus est ad creaturam,
hoc et uerbum eius est et similiter; nec tamen ambo simul pluraliter,
quia non sunt plures creatrices summae essentiee. Sicut igitur ille
est creator rerum et principium, sic et uerbum eius; nec tamen sunt
duo sed unus creator et unum principium. /56/

  38. QUOD DICI NON POSSIT, QUID DUO SINT, QUAMVIS NECESSE SIT ESSE
				DUOS.

Studiose itaque attendendum est quiddam, quod ualde insolitum rebus
aliis, in summo spiritu et uerbo eIus uidetur euenire. Nam certum est
sic unicuique singulatim et utrisque simul inesse, quidquid sunt in
essentia et quidquid sunt ad creaturam, ut et singulatim perfectum sit
ambobus, et tamen pluralitatem non admittat in duobus. Licet enim
singulatim et ille perfecte sit summa ueritas et creator, et uerbum
eius sit summa ueritas et creator: non tamen ambo simul sunt duae
ueritates aut duo creatores.

Sed cum haec ita sint, miro tamen modo apertissimum est, quia nec ille
cuius est uerbum, potest esse uerbum suum, nec uerbum potest esse ille
cuius est uerbum. Ut in eo quod significat uel quid sint
substantialiter, uel quid sint ad creaturam, semper indiuiduam teneant
unitatem; in eo uero quod ille non est ex isto, hoc autem est ex illo,
ineffabilem admittant pluralitatem. Ineffabilem certe. Quamuis enim
necessitas cogat ut sint duo, nullo tamen modo exprimi potest, quid
duo sint. Nam etsi forte duo pares aut aliquid aliud similiter ad
inuicem possint dici: in his ipsis tamen relatiuis si quaeratur quid
sit illud de quo dicuntur, non poterit dici pluraliter, quemadmodum
dicuntur duae pares lineae aut duo similes homines. Quippe nec sunt
duo pares spiritus nec duo pares creatores nec duo aliquid, quod
significet eorun, aut essentiam aut habitudinem ad creaturam. Sed nec
duo aliquid, quod designet propriam habitudinem alterius ad alterum;
quia nec duo uerba nec duae imagines. Verbum namque hoc ipsum quod
uerbum est aut imago, ad alterum est, quia non nisi alicuius uerbum
est aut imago; et sic propria sunt haec alterius, ut nequaquam alteri
coaptentur. Nam ille cuius est uerbum aut imago, nec imago nec uerbum
est. Constat igitur quia exprimi non potest, quid duo sint summus
spiritus et uerbum eius, quamuis quibusdam singulorum proprietatibus
cogantur esse duo. Etenim proprium est unius esse ex altero, et
proprium est alterius alterum esse ex illo. /57/

	  39. QUOD IDEM VERBUM SIT A SUMMO SPIRITU NASCENDO.

Quod ipsum nullo utique uerbo uidetur familiarius posse proferri, quam
si dicatur proprium esse unius nasci ex altero, et proprium alterius
nasci alterum ex ipso. Certum namque iam constat, quia uerbum summi
spiritus non sic est ex eo, quemadmodum ea quae ab illo facta sunt sed
quemadmodum creator de creatore, summum de summo, et ut plena
breuitate omnimoda absoluatur similitudo: penitus idem ipsum est de
eodem ipso, et ita ut nullatenus sit nisi ex eo. Cum igitur pateat
uerbum summi spiritus sic esse ex ipso solo, ut perfectam eius quasi
proles parentis teneat similitudinem, nec sic esse ex ipso, ut fiat ab
eo: profecto nullo modo conuenientius cogitari potest esse ex illo
quam nascendo. Nempe si innumerabiles res indubitanter dicuntur nasci
ex iis ex quibus habent ut sint, cum nullam eorum de quibus nasci
dicuntur, teneant similitudinem sicut proles parentis -- dicimus enim
capillos nasci de capite et poma ex arbore, licet nec illi capitis nec
ista arboris similia sint --; si inquam multa huiusmodi non absurde
dicuntur nasci: tanto congruentius dici potest uerbum summi spiritus
ex illo existere nascendo, quanto perfectius quasi proles parentis
trahit eius similitudinem ex illo existendo.

	 40. QUOD VERISSIME ILLE SIT PARENS ET ILLUD PROLES.

Quodsi conuenientissime dicitur nasci, et tam simile est illi de quo
nascitur: cur aestimetur simile quasi proles parenti, et non potius
asseratur quia tanto uerior est ille parens et istud proles, quanto
magis et ille ad huius natiuitatis perfectionem solus sufficit, et
quod nascitur eius similitudinem exprimit? Namque in rebus aliis quas
parentis prolisque certum est habitudinem habere, nulla sic gignit, ut
omnino nullius indigens sola per se ad gignendam prolem sufficiat;
nulla sic gignitur, ut nulla admixta /58/ dissimilitudine omnimodam
similitudinem parentis exhibeat. Si ergo uerbum summi spiritus sic est
omnino ex ipsius sola essentia, et sic singulariter est illi simile,
ut nulla proles sic sit omnino ex sola parentis essentia, aut sic
similis parenti: profecto nullis rebus tam conuenienter uidetur aptari
habitudo parentis et prolis, quam summo spiritui et uerbo eius.
Quapropter illius est proprium uerissimum esse parentem, istius uero
uerissimam esse prolem.

	   41. QUOD ILLE VERISSIME GIGNAT, ILLUD GIGNATUR.

At hoc constare non poterit, nisi pariter ille uerissime gignat, et
istud uerissime gignatur. Sicut igitur illud est perspicuum, ita hoc
esse certissimum necesse est. Quare summi spiritus est uerissime
gignere, et uerbi eius uerissime gigni.

  42. QUOD ALTERIUS VERISSIME SIT ESSE GENITOREM ET PATREM, ALTERIUS
			  GENITUM ET FILIUM.

Vellem iam quidem et forte possem illum esse uerissime patrem, hoc
uero esse uerissime filium concludere; sed nec hoc negligendum
existimo, an patris et filii, an matris et filiae magis illis apta sit
appellatio, cum in eis nulla sit sexus discretio. Nam si idcirco
conuenienter est ille pater et proles eius filius, quia uterque est
spiritus: cur non pari ratione alteri conuenit esse matrem, alteri
filiam, quia uterque est ueritas et sapientia? An quia in iis naturis
quae sexus habent differentiam, melioris sexus est patrem esse uel
filium, minoris uero matrem uel filiam? Est hoc quidem naturaliter in
pluribus; in quibusdam uero e contrario, ut in quibusdam auium
generibus, in quibus femininus sexus semper maior et ualidior est,
masculinus uero minor et infirmior. /59/

Aut certe idcirco magis conuenit summo spiritui patrem dici quam
matrem, quia prima et principalis causa prolis semper est in patre.
Nam si maternam causam quolibet modo semper paterna praecedit, nimis
incongruum est, ut illi parenti aptetur nomen matris, cui ad gignendam
prolem nulla alia causa aut sociatur aut praecedit. Verissimum igitur
est summum spiritum patrem esse prolis suae. Quod si filius semper
similior est patri quam filia, nihil autem similius est alteri quam
summo patri proles sua: uerissimum est hanc prolem non esse filiam sed
filium. Sicut igitur proprium est illius uerissime gignere, istius
uero gigni: sic proprium est illius uerissimum esse genitorem, istius
uero uerissimum genitum. Et sicut alter est uerissimus parens, alter
uerissima proles: sic alter est uerissimus pater, alter uerissimus
filius.

   43. RETRACTATIO COMMUNIONIS AMBORUM ET PROPRIETATUM SINGULORUM.

Inuentis tot et tantis singulorum proprietatibus, quibus mira quaedam
tam ineffabilis quam ineuitabilis in summa unitate probatur esse
pluralitas: ualde mihi uidetur delectabile retractare saepius tam
impenetrabile secretum. Ecce enim, cum sic impossibile sit eundem esse
eum qui gignit et eum qui gignitur, atque eundem esse parentem et
prolem, ut necesse sit alium esse genitorem, alium genitum, et alium
esse patrem, alium filium: sic tamen necesse est idem esse illum qui
gignit et illum qui gignitur, necnon parentem et prolem, ut
impossibile sit aliud esse genitorem quam quod est genitus, aliud esse
patrem quam quod filius.

Et cum ita sit alius ille et alius ille, ut omnino pateat quod duo
sint: sic tamen unum et idipsum est id quod est ille et ille, ut
penitus lateat quid duo sint. Nam sic est alius pater, alius filius,
ut cum ambos dixerim, uideam me duos dixisse; et sic est idipsum, quod
est et pater et filius, ut non intelligam quid duos dixerim. Quamuis
namque singulus pater sit perfecte summus spiritus et singulus filius
sit perfecte summus spiritus: sic tamen unum idemque est spiritus
pater et spiritus filius, ut pater et filius non sint duo spiritus sed
unus spiritus. Ut sicut singula propria singulorum non recipiunt
pluralitatem quia non sunt duorum, ita id quod /60/ commune est
amborum, indiuiduam teneat unitatem, quamuis totum sit singulorum. Nam
sicut non sunt duo patres aut duo filii sed unus pater et unus filius,
quondam singula sunt singulorum propria: ita non sunt duo sed unus
spiritus, quamuis et singuli patris et singuli filii sit perfectum
esse spiritum. Sic sunt oppositi relationibus, ut alter numquam
suscipiat proprium alterius; sic sunt concordes natura, ut alter
semper teneat essentiam alterius. Sic enim diuersi sunt per hoc quod
alter est pater, alter filius, ut numquam dicatur aut pater filius aut
filius pater; et sic idem sunt per substantiam, ut semper sit in patre
essentia filii et in filio essentia patris. Est enim non diuersa sed
eadem, non plures sed una utriusque essentia.

	       44. QUOMODO ALTER ALTERIUS SIT ESSENTIA.

Unde etiam, si alter alterius dicatur essentia, non erratur a ueritate
sed summa unites simplicitasque commendatur communis naturae. Non enim
quemadmodum intelligitur sapientia hominis, per quam homo sapiens est,
qui per se non potest esse sapiens, ita intelligi potest, si dicatur
pater essentia filii et filius essentia patris, ut eo modo sit filius
existens per patrem et pater per filium, quasi non possit alter
existens esse nisi per alterum, sicut homo non potest esse sapiens
nisi per sapientiam. Sicut namque summa sapientia semper sapit per se,
ita summa essentia semper est per se. Est autem perfecte summa
essentia pater et perfecte summa essentia filius. Pariter ergo
perfectus pater per se est et perfectus filius per se est, sicut
uterque sapit per se. Non enim idcirco minus perfecta est essentia uel
sapientia filius, quia est essentia nata de patris essentia et
sapientia de sapientia; sed tunc minus perfecta essentia aut sapientia
esset, si non esset per se aut non saperet per se. Nequaquam enim
repugnant, ut filius /61/ et per se subsistat et de patre habeas esse.
"Sicut enim pater habet" essentiam et sapientiam et "uitam in
semetipso", ut non per alienam sed per suam essentiam sit, per suam
sapientiam sapiat, per suam uitam uiuat: "ita" gignendo "dat filio
habere" essentiam et sapientiam et "uitam in semetipso", ut non per
extraneam sed per suam essentiam, sapientiam et uitam subsistat,
sapiat et uiuat. Alioquin non erit idem esse patris et filii, nec erit
par patri filius. Quod quam falsum sit, liquidissime superius peruisum
est.

Quare non repugnat filium et subsistere per se et esse de patre, quia
hoc ipsum, id est per seipsum posse subsistere, necesse est ilium
habere ex patre. Nam si quis sapiens suam me sapientiam cuius prius
expers essem doceret: utique hoc ipsa sapientia eius facere non
incongrue diceretur. Sed quamuis mea sapientia ab illius sapientia
haberet esse et sapere, tamen cum iam esset, non nisi sua essentia
esset nec saperet nisi seipsa. Multo igitur magis aeterni patris
coaeternus filius, qui sic habet a patre esse ut non sint duae
essentiae, per se subsistit, sapit et uiuit. Non igitur sic intelligi
potest quod pater filii aut filius patris sit essentia, quasi alter
non possit subsistere per se sed per alterum; sed ad significandam
quam habent communionem summe simplicis summeque unius essentiae, sic
congrue dici et intelligi potest quia sic est alter idipsum quod
alter, ut alter habeas essentiam alterius. Hac itaque ratione, quondam
utrique non aliud est habere essentiam quam essentiam esse: sicut
habet alter alterius essentiam, ita est alter essentia alterius; id
est idem esse est alteri quod alteri.

 45. QUOD APTIUS DICI POSSIT FILIUS ESSENTIA PATRIS QUAM PATER FILII;
 ET QUOD SIMILITER SIT FILIUS PATRIS VIRTUE ET SAPIENTIA ET SIMILIA.

Quod licet secundum perspectam rationem uerum sit, ualde tamen magis
congruit filium dici essentiam patris quam patrem essentiam filii.
Quoniam namque pater a nullo habet essentiam nisi a seipso, non satis
/62/ apte dicitur habere essentiam alicuius nisi suam. Quia uero
filius essentiam suam habet a patre, et eandem quam habet pater:
aptissime dici potest habere essentiam patris. Quare quoniam neuter
aliter habet essentiam quam existendo essentia: sicut satis aptius
intelligitur habere filius patris essentiam quam pater filii, ita
conuenientius dici potest filius patris essentia quam pater filii. Nam
haec una si fiat prolatio, satis acuta breuitate commendat filium non
solum eandem essentiam habere cum patre sed hanc ipsam habere de
patre. Ut hoc sit: filius est essentia patris, quod est: filius est
non differens essentia de patris essentia, immo de patre essentia.
Similiter ergo est filius patris uirtus et sapientia seu ueritas, et
iustitia et quidquid summi spiritus conuenit essentiae.

46. QUOMODO QUAEDAM EX IIS QUAE SIC PROFERUNTUR, ALITER QUOQUE POSSINT
			      INTELLIGI.

Videntur tamen quaedam ex iis quae sic proferri et intelligi possunt,
aliam quoque non incongruam sub hac ipsa pronuntiatione intelligentiam
suscipere. Liquet enim filium esse uerum uerbum, id est perfectam
intelligentiam siue perfectam totius paternae substantiae cognitianem
et scientiam et sapientiam, id est quae ipsam patris essentiam
intelligit et cognoscit et scit et sapit. Si igitur hoc sensu filius
dicatur patris intelligentia et sapientia et scientia et cognitio siue
notitia, quoniam intelligit, sapit, scit et nouit patrem: nequaquam a
ueritate disceditur. Veritas quoque patris aptissime dici potest
filius, non solum eo sensu quia est eadem filii ueritas quae est et
patris, sicut iam perspectum est; sed etiam hoc sensu, ut in eo
intelligatur non imperfecta quaedam imitatio sed integra ueritas
paternae substantiae, quia non est aliud quam quod est pater. /63/

47. QUOD FILIUS SIT INTELLIGENTIA INTELLIGENTIAE ET VERITAS VERITATIS
		      ET SIMILITER DE SIMILIBUS.

At si ipsa substantia patris est intelligentia et scientia et
sapientia et ueritas, consequenter colligitur quia sicut filius est
intelligentia et scientia et sapientia et ueritas paternae
substantiae, ita est intelligentia intelligentiae, scientia scientiae,
sapientia sapientiae, ueritas ueritatis.

48. QUOD IN MEMORIA INTELLIGATUR PATER, SICUT IN INTELLIGENTIA FILIUS;
    ET QUOMODO FILIUS SIT INTELLIGENTIA VEL SAPIENTIA MEMORIAE ET
		     MEMORIA PATRIS ET MEMORIAE.

De memoria uero quid sentiendum est? An aestimandus est filius
intelligentia memoriae, siue memoria patris, aut memoria memoriae?
Equidem cum summa sapientia sui memor esse negari non possit: nihil
competentius quam in memoria pater sicut in uerbo filius intelligitur,
quoniam de memoria nasci uerbum uidetur. Quod clarius in nostra mente
percipitur. Quoniam namque mens humana non semper se cogitat, sicut
sui semper meminit: liquet cum se cogitat quia uerbum eius nascitur de
memoria. Unde apparet quia, si semper se cogitaret, semper uerbum eius
de memoria nasceretur. Rem etenim cogitare cuius memoriam habemus, hoc
est mente eam dicere; uerbum uero rei est ipsa cogitatio ad eius
similitudinem ex memoria formata. Hinc itaque liquido animaduerti
potest de summa sapientia, quae sic semper se dicit sicut semper sui
memor est, quia de eeterna memoria eius coaeternum uerbum nascitur.
Sicut igitur uerbum congrue intelligitur proles, ita memoria parentis
nomen aptissime /64/ suscipit. Si ergo proles, quae omnino de solo
summo spiritu nata est, proles est memoriae eius: nihil consequentius
quam quia memoria sua est idem ipse. Quippe non in eo quod sui memor
est, sic est in sua memoria uelut alia res in alia, quemadmodum ea
quae sic sunt in humanae mentis memoria, ut non sint ipsa nostra
memoria; sed sic est memor sui, ut ipse memoria sua sit.

Consequitur itaque ut, quomodo filius est intelligentia siue sapientia
patris, ita sit et paternae memoriae. At quidquid filius sapit aut
intelligit, eius similiter et meminit. Est igitur filius memoria
patris et memoria memoriae, id est memoria memor patris qui est
memoria, sicut est sapientia patris et sapientia sapientiae, id est
sapientia sapiens patrem sapientiam. Et filius quidem memoria nata de
memoria, sicut sapientia nata de sapientia; pater uero de nullo nata
memoria uel sapientia.

		  49. QUOD SUMMUS SPIRITUS SE AMET.

Sed ecce, dum huius patris filiique proprietates communionemque
delectabiliter intueor, nihil delectabilius in illis contemplandum
inuenio quam mutui amoris affectum. Quam enim absurde negetur summus
spiritus se amare, sicut sui memor est et se intelligit, cum et mens
rationalis se et illum am are posse conuincatur, ex eo quia sui et
illius memor esse et se et illum intelligere potest? Otiosa namque et
penitus inutilis est memoria et intelligentia cuiuslibet rei, nisi
prout ratio exigit res ipsa ametur aut reprobe tur. Amat ergo seip sum
summ us spiritus, sicut sui meminit et se intelligit. /65/

	50. QUOD IDEM AMOR PARITER PROCEDAT A PATRE ET FILIO.

Palam certe est rationem habenti eum non idcirco sui memorem esse aut
se intelligere quia se amat sed ideo se amare quia sui meminit et se
intelligit; nec eum se posse amare, si sui non sit memor aut se non
intelligat. Nulla enim res amatur sine eius memoria aut intelligentia,
et multa tenentur memoria et intelliguntur, quae non amantur. Patet
igitur amorem summi spiritus ex eo procedere, quia sui memor est et se
intelligit. Quod si in memoria summi spiritus intelligitur pater, in
intelligentia filius: manifestum est quia a patre pariter et filio
summi spiritus amor procedit.

	  51. QUOD UTERQUE PARI AMORE DILIGAT SE ET ALTERUM.

Sed si se amat summus spiritus, procul dubio amat se pater, amat se
filius, et alter alterum; quia singulus pater est summus spiritus, et
singulus filius summus spiritus, et ambo simul unus spiritus; et quia
uterque pariter sui et alterius meminit, et se et alterum intelligit.
Et quoniam omnino idipsum est quod amat uel amatur in patre, et quod
in filio: necesse est ut pari amore uterque diligat se et alterum.

     52. QUOD TANTUS SIT IPSE AMOR, QUANTUS EST SUMMUS SPIRITUS.

Quantus ergo est amor iste summi spiritus sic communis patri et filio?
Sed si tantum se diligit, quantum sui meminit et se intelligit, tantum
autem sui memor est et intelligit se, quanta est eius essentia, quod
aliter esse non potest: profecto tantus est amor eius, quantus ipse
est. /66/

  53. QUOD IDEM AMOR SIT IDIPSUM, QUOD EST SUMMUS SPIRITUS, ET TAMEN
		IPSE CUM PATRE ET FILIO UNUS SPIRITUS.

Verum quid potest esse par summo spiritui nisi summus spiritus? Iste
itaque amor est summus spiritus. Denique si nulla umquam creatura, id
est si nihi1 umquam aliud esset quam summus spiritus pater et filius:
nihilominus seipsos et inuicem pater et filius diligerent. Consequitur
itaque hunc amorem non esse aliud quam quod est pater et filius, quod
est summa essentia. At quoniam summee essentiae plures esse non
possunt: quid magis necessarium, quam patrem et filium et utriusque
amorem unam esse summam essentiam? Est igitur idem amor summa
sapientia, summa ueritas, summum bonum, et quidquid de summi spiritus
substantia dici potest.

54. QUOD TOTUS PROCEDAT A PATRE, TOTUS A FILIO, ET TAMEN NON SIT NISI
			      UNUS AMOR.

Intuendum est diligenter utrum sint duo amores, unus a patre
procedens, alter a filio; an unus non totus ab uno procedens sed
partim a patre, partim a filio; an nec plures nec unus partim
procedens a singulis sed unus totus a singulis et idem totus a duobus
simul. Sed huius dubitationis certitudo hinc indubitanter cognoscitur,
quia non ex eo procedit in quo plures sunt pater et filius sed ex eo
in quo unum sunt. Nam non ex relationibus suis quae plures sunt --
alia est enim relatio patris, alia filii -- sed ex ipsa sua essentia
quae pluralitatem non admittit, emittunt pater et filius pariter
tantum bonum. Sicut ergo singulus pater est summus spiritus, et
singulus fflius est summus spiritus, et simul pater et filius non duo
sed unus spiritus: ita a singulo patre manat totus amor summi
spiritus, et a singulo filio totus, et simul a patre et filio non duo
toti sed unus idemque totus. /67/

		    55. QUOD NON SIT EORUM FILIUS.

Quid ergo? Cum hic amor pariter habeat esse a patre et filio, et sic
similis sit ambobus ut nullatenus dissimilis sit illis sed omnino idem
sit quod illi: numquid filius eorum aut proles aestimandus est? Sed
sicut uerbum mox <ut> consideratur, se prolem eius esse a quo est,
euidentissime probat, promptam praeferendo parentis imaginem: sic amor
aperte se prolem negat, quia dum a patre et filio procedere
intelligitur, non statim tam perspicuam exhibet se contemplanti eius
ex quo est similitudinem; quamuis ipsum considerata ratio doceat
omnino idipsum esse quod est pater et filius. Denique si proles eorum
est: aut alter eorum erit pater eius, alter mater, aut uterque pater
siue mater est; quae omnia ueritati repugnare uidentur. Quoniam namque
nullatenus aliter a patre procedit quam a fflio, nulla ueritas patitur
ut dissimili uocabulo ad illum pater et filius referantur. Non est
igitur alter pater eius, alter mater. Ut autem duo aliqua sint, quae
singula perfectam et nulla consideratione differentem habeant pariter
ad aliquid unum patris aut matris habitudinem: nulla natura aliquo
monstrari concedit exemplo. Ergo non est uterque, scilicet pater et
filius, pater aut mater amoris a se manantis. Nequaquam itaque uidetur
ueritati conuenire, ut idem amor eorum filius sit aut proles.

 56. QUOD SOLUS PATER SIT GENITOR ET INGENITUS, SOLUS FILIUS GENITUS,
		SOLUS AMOR NEC GENITUS NEC INGENITUS.

Sed uidetur tamen amor idem nec omnino secundum communis locutionis
usum dici posse ingenitus, nec ita proprie sicut uerbum genitus.
Solemus enim saepe dicere aliquid gigni ex ea re de qua existit; ut
cum dicimus calorem aut splendorem gigni ab igne, seu aliquod effectum
ex /68/ causa sua. Secundum hanc igitur rationem amor a summo spiritu
exiens non omnino asseri potest ingenitus. Ita uero proprie sicut
uerbum dici genitus non potest, quia uerbum uerissimam esse prolem et
uerissimum filium, amorem uero nullatenus filium aut prolem esse
manifestum est. Potest itaque immo debet dici solus ille cuius uerbum
est genitor et ingenitus, quia solus est pater et parens, et nullo
modo ab alio est. Solum autem uerbum genitum, quia solum filius et
proles est. Solus uero amor utriusque nec genitus nec ingenitus, quia
nec filius est nec proles est, nec omnino non est ab alio.

57. QUOD AMOR IDEM SIC SIT INCREATUS ET CREATOR SICUT PATER ET FILIUS,
 ET TAMEN IPSE CUM ILLIS NON TRES SED UNUS INCREATUS ET UNUS CREATOR;
	  ET QUOD IDEM POSSIT DICI SPIRITUS PATRIS ET FILLI.

Quoniam autem idem amor singulus est summa essentia sicut pater et
filius, et tamen simul pater et filius et utriusque amor non plures
sed una summa essentia, quae sola a nullo facta non per aliud quam per
se omnia fecit: necesse est ut, quemadmodum singulus pater et singulus
filius est increatus et creator, ita et amor singulus sit increatus et
creator, et tamen omnes tres simul non plures sed unus increatus et
unus creator. Patrem itaque nullus facit siue creat aut gignit. Filium
uero pater solus non facit sed gignit. Pater autem pariter et filius
non faciunt neque gignunt sed quodam modo si sic dici potest spirant
suum amorem. Quamuis enim non nostro modo spiret summe incommutabilis
essentia, tamen ipsum suum amorem a se ineffabiliter procedentem non
discedendo ab illa sed existendo ex illa, forsan non alio modo uidetur
posse dici aptius ex se emittere quam spirando. /69/

Quod si dici potest: sicut uerbum summae essentiae filius est eius,
ita eiusdem amor satis conuenienter appellari potest spiritus eius. Ut
cum essentialiter ipse sit spiritus sicut pater et filius, illi non
putentur alicuius spiritus, quia nec pater ab ullo alio est, nec
filius a patre quasi spirante nascitur, iste autem aestimetur spiritus
utriusque, quia ab utroque suo quodam inenarrabili modo spirante
mirabiliter procedit. Qui etiam ex eo quia est communio patris et
filii, non absque ratione quasi proprium assumere posse uidetur
aliquod nomen, quod patri filioque commune sit, si proprii nominis
exigit indigentia. Quod quidem, si fiat, scilicet ut ipse amor nomine
'spiritus', quod substantiam pariter patris et filii significat, quasi
proprio designetur: ad hoc quoque non inutiliter ualebit, ut per hoc
idipsum esse quod est pater et filius, quamuis ab illis esse suum
habeat, intimetur.

58. QUOD, SICUT FILIUS EST ESSENTIA VEL SAPIENTIA PATRIS EO SENSU QUIA
 HABET EANDEM ESSENTIAM UEL SAPIENTIAM QUAM PATER, SIC IDEM SPIRITUS
	SIT PATRIS ET FILLI ESSENTIA ET SAPIENTIA ET SIMILIA.

Potest quoque, quemadmodum filius est substantia et sapientia et
uirtus patris eo sensu quia habet eandem essentiam et sapientiam et
uirtutem quam pater: ita utriusque spiritus intelligi essentia uel
sapientia uel uirtus patris et filii, quia habet omnino eandem quam
habent illi. 70/

59. QUOD PATER ET FILIUS ET EORUM SPIRITUS PARITER SINT IN SE INUICEM.

Iucundum est intueri in patre et filio et utriusque spiritu, quomodo
sint in se inuicem tanta aequalitate, ut nullus alium excedat. Praeter
hoc enim quia unusquisque illorum sic est perfecte summa essentia, ut
tamen omnes tres simul non sint nisi una summa essentia, quae nec sine
se uel extra se nec maior uel minor seipsa esse potest: per singulos
tamen idipsum non minus ualet probari. Est etenim totus pater in filio
et communi spiritu, et filius in patre et eodem spiritu, et idem
spiritus in patre et filio, quia memoria summae essentiae tote est in
eius intelligentia et in amore, et intelligentia in memoria et in
amore, et amor in memoria et intelligentia. Totam quippe suam memoriam
summus spiritus intelligit et amat, et totius intelligentiae meminit
et totem amat, et totius amoris meminit et totum intelligit.
Intelligitur autem in memoria pater, in intelligentia filius, in amore
utriusque spiritus. Tanta igitur pater et filius et utriwque spiritus
aequalitate sese complectuntur et sunt in se inuicem, ut eorum nullus
alium excedere aut sine eo esse probetur.

 60. QUOD NULLUS EORUM ALIO INDIGEAT AD MEMORANDUM UEL INTELLIGENDUM
   VEL AMANDUM, QUIA SINGULUS QUISQUE EST MEMORIA ET INTELLIGENTIA
       ET AMOR ET QUIDQUID NECESSE EST INESSE SUMMAE ESSENTIAE.

Sed in his nullatenw negligenter memoriae commendandum, quod intuenti
mihi occurrit, existimo. Sic enim necesse est ut pater intelligatur
memoria, filius intelligentia, spiritus amor: ut nec pater indigeat
filio aut communi spiritu, nec filius patre uel eodem spiritu, siue
idem spiritus patre aut filio, quasi pater per se meminisse solum
possit, intelligere autem non nisi per filium, et amare non nisi per
snum filIique spiritum; et filius per se intelligere tantum,queat, per
patrem autem memor sit, et per spiritum soum amet; et idem spiritus
per se non aliud quam amare ualeat. sed pater illi sit memor, et
filius illi intelligat. Nam cum in his /71/ tribus unusquisque
singulus sit summa essentia et summa sapientia sic perfecta, ut ipsa
per se memor sit et intelligat et amet: necesse est ut nullus horum
trium alio indigeat aut ad memorandum aut ad intelligendum aut ad
amandum. Singulus enim quisque essentialiter est et memoria et
intelligentia et amor et quidquid summae essentiae necesse est inesse.

   61. QUOD TAMEN NON SINT TRES SED UNUS SEU PATER SEU FILIUS SIUE
			 UTRIUSQUE SPIRITUS.

Quandam hic uideo quaestionem occurrere. Nam si pater ita est
intelligentia et amor, sicut est memoria; et filius sic est memoria et
amor, quamodo est intelligentia; et utriusque spiritus non minw est
memoria et intelligentia quam amor: quomodo non est pater filius et
alicuius spiritus; et quare non est filius pater et spiritus alicuius;
et cur non est idem spiritus alicuius pater et alicuius filius? Sic
quippe intelligebatur quod memoria esset pater, filius intelligentia,
utriusque spiritus amor.

Verum haec quaestio non difficile soluitur, si ea quae iam ratione
inuenta sunt, considerentur. Idcirco enim non est pater filius aut
alterius spiritus, licet sit intelligentia et amor, quia non est
intelligentia genita aut amor ab aliquo procedens; sed quidquid est,
gignens est tantum, et a quo procedit alius Filius quoque ideo non est
pater aut alicuius spiritus, quamuis seipso et memor sit et amet, quia
non est memoria gignens aut amor ab alio ad similitudinem sui spiritus
procedens; sed quidquid existit, tantum gignitur, et est a quo
spiritus procedit. Spiritum quoque non cogit esse patrem aut filium
hoc quia contentus est memoria aut intelligentia sua, cum non sit
memoria gignens aut intelligentia genita; sed /72/ solum quidquid est
procedat. Quid igitur prohibet concludi quia unus tantum est in summa
essentia pater, unus filius, unus spiritus, et non tres patres aut
filii aut spiritus?

	   62. QUOMODO EX HIS MULTI FILLI NASCI VIDEANTUR.

Sed ne forte repugnet huic assertioni quod intueor. Nam dubium esse
non debet, quia pater et filius et eorum spiritus unusquisque seipsum
et alios ambos dicit, sicut se et alios intelligit. Quod si ita est:
quomodo non sunt in summa essentia tot uerba, quot sunt dicentes et
quot sunt qui dicuntur? Si enim plures homines unum aliquid
cogitatione dicant: tot eius uidentur esse uerba, quot sunt
cogitantes, quia in singulorum cogitationibus uerbum eius est. Item si
unus homo cogitet plura aliqua, tot uerba sunt in mente cogitantis,
quot sunt res cogitatae.

Sed in hominis cogitatione cum cogitat aliquid quod extra eius mentem
est, non nascitur uerbum cogitatae rei ex ipsa re, quoniam ipsa absens
est a cogitationis intuitu sed ex rei aliqua similitudine uel imagine
quae est in cogitantis memoria, aut forte quae tunc cum cogitat per
corporeum sensum ex re praesenti in mentem attrahitur. In summa uero
essentia sic sibi semper sunt praesentes pater et filius et eorum
spiritus -- est enim, sicut iam perspectum est, unusquisque non minus
in aliis quam in seipso -- ut cum inuicem se dicunt, sic uideatur idem
ipse qui dicitur gignere uerbum snum, quemadmodum cum a seipso
dicitur. Quomodo ergo nihil gignit filius aut eius patrisque spiritus,
si unusquisque eorum uerbum suum gignit, cum a se dicitur uel ab alio?
Quot autem uerba probari possunt de summa nasci substantia, tot eam
necesse est secundum superiorem considerationem filios gignere, et tot
emittere /73/ spiritus. Hac itaque ratione uidentur in illa esse non
solum multi patres et filii et procedentes sed et aliae
necessitudines.

	       63. QUOMODO NON SIT IBI NISI UNUS UNIUS.

Aut certe pater et filius et eorum spiritus de quibus iam certissimum
est quia uere existunt, non sunt tres dicentes, quamuis singulus
quisque sit dicens; nec sunt plura quae dicuntur, cum unusquisque
seipsum et alios duos dicit. Sicut enim summae sapientiae inest scire
et intelligere, ita utique aeternae incommutabilisque scientiae et
intelligentiae naturale est semper id praesens intueri, quod scit et
intelligit. Nihil autem aliod est summo spiritui huiusmodi dicere quam
quasi cogitando intueri, sicut nostrae mentis locutio non aliud est
quam cogitantis inspectio. Certissimum autem iam consideratae rationes
reddiderunt: quidquid summae naturae inest essentialiter, id perfecte
conuenire patri et filio et eorum spiritui s singulatim; et tamen
idipsum, si simul dicatur de tribus, non admittere pluralitatem. Cum
ergo constet quia, sicut pertinet ad eius essentiam scientia et
intelligentia, sic eius scire et intelligere non est aliud quam
dicere, id est semper praesens intueri quod scit et intelligit:
necesse est ut, quemadmodum singulus pater et singulus filius et
singulus eorum spiritus est sciens et intelligens, et tamen hi tres
simul non sunt plures scientes aut intelligentes sed unus sciens, unus
intelligens: ita singulus quisque sit dicens, nec tamen omnes simul
tres dicentes sed unus dicens. Hinc illud quoque liquide cognosci
potest quia, cum hi tres dicuntur uel a seipsis 4uel ab inuicem, non
sunt plura quae dicuntur. Quid namque ibi dicitur nisi eorum essentia?
Si ergo illa una sola est, unum solum est quod dicitur. Ergo si unum
est in illis quod dicit, et unum quod dicitur -- una quippe sapientia
est quae in illis dicit, et una substantia quae dicitur -- consequitur
non ibi esse plura uerba sed unum. Licet igitur unusquisque /74/
seipsum et omnes inuicem se dicant, impossibile tamen est esse in
summa essentia uerbum aliud praeter illud de quo iam constat, quod sic
nascitur ex eo cuius est.uerbum, ut et uera eius dici possit imago et
uere filius eius sit.

In quo mirum quiddam et inexplicabile uideo. Ecce enim cum manifestum
sit unumquemque, scilicet patrem et filium et patris filiique
spiritum, pariter se et ambos altos dicere, et unum solum ibi esse
uerbum: nullatenus tamen ipsum uerbum uidetur posse dici uerbum omnium
trium sed tantum unius eorum. Constat enim ipsum esse imaginem et
filium eius cuius est uerbum; et pates quia nec imago nec filius
suimet aut a se procedentis spiritus congrue dici potest. Nam nec ex
seipso nec ex procedente a se nascitur, nec seipsum aut procedentem a
se existendo imitatur. Seipsum quippe non imitatur nec a se trahit
existendi similitudinem, quia imitatio et similitudo non est in uno
solo sed in pluribus. Illum uero non imitatur nec ad eius
similitudinem existit, quia iste non habet ab illo esse sed ille ab
isto. Restat igitur hoc solum uerbum illius solius esse de quo
nascendo habet esse, et ad cuius omnimodam similitudinem existit. Unus
ergo pater, non plures patres, unus filius, non plures filii, unus
procedens spiritus, non plures procedentes spiritus sunt in summa
essentia. Qui cum ita tres sint ut numquam pater sit filius aut
procedens spiritus, nec filius aliquando sit pater aut spiritus
procedens, nec umquam spiritus patris et filii sit pater aut filius;
et singulus quisque sic sit perfectus, ut nullo indigeat: id tamen
quod sunt sic est unum, ut sicut de singulis pluraliter dici non
potest, ita nec de tribus simul. Et cum pariter unusquisque seipsum et
omnes inuicem se dicant: non tamen sunt ibi plura uerba sed unum; et
ipsum non singulorum aut omnium simul sed unius tantum.

     64. QUOD HOC, LICET INEXPLICABILE SIT, TAMEN CREDENDUM SIT.

Videtur mihi huius tam sublimis rei secretum transcendere omnem so
intellectus aciem humani, et idcirco conatum explicandi qualiter hoc
sit /75/ continendum puto. Sufficere namque debere existimo rem
incomprehensibilem indaganti, si ad hoc ratiocinando peruenerit ut eam
certissime esse cognoscat, etiamsi penetrare nequeat intellectu
quomodo ita sit; nec idcirco minus iis adhibendam fidei certitudinem,
quae probationibus necessariis nulla alia repugnante ratione
asseruntur, si suae naturalis altitudinis incomprehensibilitate
explicari non patiantur. Quid autem tam incomprehensibile, tam
ineffabile, quam id quod super omnia est? Quapropter si ea quae de
summa essentia hactenus disputata sunt, necessariis sunt rationibus
asserta: quamuis sic intellectu penetrari non possint, ut et uerbis
ualeant explicari, nullatenus tamen certitudinis eorum nutat
soliditas. Nam si superior consideratio rationabiliter comprehendit
incomprehensibile esse, quomodo eadem summa sapientia sciat ea quae
fecit, de quibus tam multa nos scire necesse est: quis explicet
quamodo sciat aut dicat seipsam, de qua aut nihil aut uix aliquid ab
homine scire possibile est? Ergo si in eo quod seipsam dicit, generat
pater et generatur filius:

	Generationem eius quis enarrabit?

	  65. QUOMODO DE INEFFABILI RE VERUM DISPUTATUM SIT.

Sed rursum si ita se ratio ineffabilitatis illius habet, immo quia sic
est: quomodo stabit quidquid de illa secundum patris et filii et
procedentis habitudinem disputatum est? Nam si uera illud ratione
explicitum est: qualiter est illa ineffabilis? Aut si ineffabilis est:
quomodo est ita, sicut est disputatum? An quodamtenus de illa potuit
explicari, et ideo nihil prohibet esse uerum quod disputatum est; sed
quia penitus non /76/ potuit comprehendi: idcirco est ineffabilis? Sed
ad illud quid responderi poterit, quod iam supra in hac ipsa
disputatione constitit: quia sic est summa essentia supra et extra
omnem aliam naturam, ut si quando de illa dicitur aliquid uerbis, quae
communia sunt aliis naturis, sensus nullatenus sit communis? Quem enim
sensum in omnibus iis uerbis quae cogitaui intellexi, nisi communem et
usitatum? Si ergo usitatus sensus uerborum alienus est ab illa:
quidquid ratiocinatus sum non pertinet ad illam. Quomodo igitur uerum
est inuentum esse aliquid de summa essentia, si quod est inuentum
longe diuersum est ab illa?

Quid ergo? An quodam modo inuentum est aliquid de incomprehensibili
re, et quodam modo nihil perspectum est de ea? Saepe namque multa
dicimus, quae proprie sicut sunt non exprimimus sed per aliud
significamus id quod proprie aut nolumus aut non possumus depromere;
ut cum per aenigmata loquimur. Et saepe uidemus aliquid non proprie,
quemadmodum res ipsa est sed per aliquam similitudinem aut imaginem;
ut cum uultum alicuius consideramus in speculo. Sic quippe unam
eandemque rem dicimus et non dicimus, uidemus et non uidemus. Dicimus
et uidemus per aliud, non dicimus et non uidemus per suam
proprietatem. Hac itaque ratione nihil prohibet et uerum esse quod
disputatum est hactenus de su m ma natura, et ipsam tam en nihilominus
ineffabilem persistere: si nequaquam illa putetur per essentiae suee
proprietatem expressa, 2 sed utcumque per aliud designata. Nam
quaecumque nomina de illa natura dici posse uidentur: non tam mihi eam
ostendunt per proprietatern, quam per aliquam innuunt similitudinem.
Etenim cum earundem uocum significationes cogito, familiarius concipio
mente quod in rebus factis conspicio, quam id quod omnem humanum
intellectum transcendere intelligo. Nam ualde minus aliquid, immo
longe aliud in mente mea sua significatione; constituunt, quam sit
illud ad quod intelligendum per hanc tenuem significationem mens ipsa
mea conatur proficere. Nam nec nomen sapientiae mihi sufficit
ostendere illud, per quod omnia facta sunt de nihilo et seruantur a
nihilo; nec nomen essentiae mihi ualet exprimere illud, quod per
singularem altitudinem longe est supra omnia et per naturalem
proprietatem /77/ ualde est extra omnia. f;ic igitur illa natura et
ineffabilis est, quia per uerba sicuti est nullatenus ualet intimari;
et falsum non est, si quid de illa ratione docente per aliud uelut in
aenigmate potest aestimari.

66. QUOD PER RATIONALEM MENTEM MAXIME ACCEDATUR AD COGNOSCENDUM SUMMAM
			      ESSENTIAM.

Cum igitur pateat quia nihil de hac natura possit percipi per suam
proprietatem sed per aliud, certum est quia per illud magis ad eius
cognitionem acceditur, quod illi magis per similitudinem propinquat.
Quidquid enim inter creata constat illi esse similius, id necesse est
esse natura praestantius. Quapropter id et per maiorem similitudinem
plus iuuat mentem indagantem summae ueritati propinquare, et per
excellentiorem creatam essentiam plus docet, quid de creante mens ipsa
debeat aestimare. Procul dubio itaque tanto altius creatrix essentia
cognoscitur, quanto per s propinquiorem sibi creaturam indagatur. Nam
quod omnis essentia, in quantum est, in tantum sit summae similis
essentiae, ratio iam supra considerata dubitare non permittit. Patet
itaque quia, sicut sola est mens rationalis inter omnes creaturas,
quae ad eius inuestigationem assurgere ualeat, ita nihilominus eadem
sola est, per quam maxime ipsamet ad eiusdem inuentionem proficere
queat. Nam iam cognitum est, quia haec illi maxime per naturalis
essentiae propinquat similitudinem. Quid igitur apertius quam quia
mens rationalis quanto studiosius ad se discendum intendit, tanto
efficacius ad illius cognitionem ascendit; et quanto seipsam intueri
negligit, tanto ab eius speculatione descendit?

	 67. QUOD MENS IPSA SPECULUM EIUS ET IMAGO EIUS SIT.

Aptissime igitur ipsa sibimet esse uelut "speculum" dici potest, in
quo speculetur ut ita dicam imaginem eius, quam "facie ad faciem"
uidere /78/ nequit. Nam si mens ipsa sola ex omnibus quae facta sunt,
sui memor et intelligens et amans esse potest: non uideo cur negetur
esse in illa uera imago illius essentiae, quae per sui memoriam et
intelligentiam et amorem in trinitate ineffabili consistit. Aut certe
inde uerius esse illius se probat imaginem, quia illius potest esse
memor, illam intelligere et amare. In quo enim maior est et illi
similior, in eo uerior illius esse imago cognoscitur. Omnino autem
cogitari non potest rationali creaturae naturaliter esse datum ali
quid tam praecipuum tamque simile summae sapientiae, quam hoc guia
potest reminisci et intelligere et amare id, quod optimum et maximum
est omnium. Nihil igitur aliud est inditum alicui creaturae, quod sic
praeferat imaginem creatoris.

68. QUOD RATIONALIS CREATURA AD AMANDUM ILLAM FACTA SIT.

Consequi itaque uidetur quia rationalis creatura nihil tantum debet
studere, quam hanc imaginem sibi per naturalem potentiam impressam per
uoluntarium effectum exprimere. Etenim praeter hoc quia creanti se
debet hoc ipsum quod est: hinc quoque quia nil tam praecipoum posse
quam reminisci et intelligere et amare summum bonum cognoscitur,
nimirum nihil tam praecipue debere uelle conuincitur. Quis enim neget
quaecumque meliora sunt in potestate, ea magis esse debere in
uoluntate? Denique rationali naturae non est aliud esse rationalem,
quam posse discernere iustum a non iusto, uerum a non uero, bonum a
non bono, magis bonum a minus bono. Hoc autem posse omnino inutile
illi est et superuacuum, nisi quod discernit amet aut reprobet
secundum uerae discretionis iudicium. Hinc itaque satis patenter
uidetur omne rationale ad hoc existere, ut sicut ratione discretionis
aliquid magis uel minus bonum /79/ siue non bonum indicat, ita magis
uel minus id amet aut respuat. Nihil igitur apertius quam rationalem
creaturam ad hoc esse factam, ut summam essentiam amet super omnia
bona, sicut ipsa est summum bonum; immo ut nihil amet nisi illam aut
propter illam, quia illa est bona per se, et nihil aliud est bonum
nisi per illam. Amare autem eam nequit, nisi eIus reminisci et eam
studuerit intelligere. Clarum ergo est rationalem creaturam totum suum
posse et uelle ad memorandum et intelligendum et amandum summum bonum
impendere debere, ad quod ipsum esse soum se cognoscit habere.

69. QUOD ANIMA SEMPER ILLAM AMANS ALIQUANDO VERE BEATE VIVAT.

Dubium autem non est humanam animam esse rationalem creaturam. Ergo
necesse est eam esse factam ad hoc, ut amet summam essentiam. Necesse
est igitur eam esse factam aut ad hoc ut sine fine amet, aut ad hoc ut
aliquando uel sponte uel uiolenter hunc amorem amittat. Sed nefas est
aestimare summam sapientiam ad hoc eam fecisse, ut aliquando tantum
bonum aut contemnat, aut uolens tenere aliqua uiolentia perdat. Restat
igitur eam esse factam ad hoc, ut sine fine amet summam essentiam.

At hoc facere non potest, nisi semper uiuat. Sic igitur est facta ut
semper uiuat, si semper uelit facere ad quod facta est. Deinde
inconueniens nimis est summe bono summeque sapienti et omnipotenti
creatori, ut quod fecit esse ad se amandum, id faciat non esse,
quamdiu uere amauerit; et quod sponte dedit non amanti ut semper
amaret, id auferat uel auferri permittat amanti, ut ex necessitate non
amet; praesertim cum dubitari nullatenus debeat, quod ipse omnem
naturam se uere amantem amet. Quare manifestum est humanae animae
numquam auferri suam uitam, si semper studeat amare summam uitam.

Qualiter ergo uiuet? Quid enim magnum est longa uita, nisi sit a
molestiarum incursione uere secura? Quisquis enim dum uiuit aut
timendo /80/ aut patiendo molestiis subiacet aut falsa securitate
fallitur: quid nisi misere uiuit? Si quis autem ab iis liber uiuit,
beate uiuit. Sed absurdissimum est ut aliqua natura semper amando
illum qui est summe bonus et omnipotens, semper misere uiuat. Liquet
igitur humanam animam huiusmodi esse, ut si seruet id ad quod est,
aliquando uere secura ab ipsa morte et omni alia molestia beate uiuat.

	      70. QUOD ILLA SE AMANTI SEIPSAM RETRIBUET.

Denique nullatenus uerum uideri potest, ut iustissimus et
potentissimus nihil retribuat amanti se perseueranter, cui non amanti
tribuit essentiam ut amans esse posset. Si enim nihil retribuit
amanti, non discernit iustissimus inter amantem et contemnentem id
quod summe amari debet; nec amat amantem se; aut non prodest ab illo
amari. Quae omnia ab illo dissonant. Retribuit igitur omni se amare
perseueranti.

Quid autem retribuit? Si nihilo dedit rationalem essentiam ut amans
esset: quid dabit amanti si amare non cesset? Si tam grande est quod
amori famulatur: quam grande est quod amori recompensatur? Et si tale
est amoris fulcimentum: quale est amoris emolumentum? Nam si
rationalis creatura, quae sibi inutilis est sine hoc amore, sic eminet
in omnibus creaturis: utique nihil potest esse praemium huius amoris,
nisi quod supereminet in omnibus naturis. Etenim idem ipsum bonum quod
sic se amari exigit, non minus se ab amante desiderari cogit. Nam quis
sic amet iustitiam, ueritatem, beatitudinem, incorruptibilitatem, ut
iis frui non appetat? Quid ergo summa bonitas retribuet amanti et
desideranti se, nisi seipsam? Nam quidquid aliud tribuat, non
retribuit, quia nec compensatur amori nec consolatur amantem nec
satiat desiderantem. Aut si se uult amari et desiderari, ut aliud
retribnat: non se uuIt amari et desiderari propter se sed propter
aliud, et sic non se uult amari sed aliod; quod cogitare nefas est.
Nihil ergo uerius, quam quod omnis anima rationalis, si quemadmodum
debet studeat amando desiderare summam beatitudinem, aliquando illam
ad fruendum percipiat. Ut quod "nunc" uidet /81/ quasi "per speculum
et in aenigmate, tunc" uideat "facie ad faciem". Utrum autem ea sine
fine fruatur, dubitare stultissimum est, quoniam illa fruens nec
timore torqueri poterit nec fallaci securitate decipi, nec eius
indigentiam iam experta illam poterit non amare; nec illa deseret
amantem se; nec aliquid erit potentius quod eas separet inuitas. Quare
quaecumque anima summa beatitudine semel frui coeperit, aeterne beata
erit.

	    71. QUOD ILLAM CONTEMNENS AETERNE MISERA SIT.

Hinc utique consequenter colligitur, quod illa quae summi boni amorem
contemnit, aeternam miseriam incurrat. Nam si dicitur quod pro tali
contemptu sic iustius puniatur, ut ipsum esse uel uitam perdat, quia
se non utitur ad id ad quod facta est: nullatenus hoc admittit ratio,
ut post tantam culpam pro poena recipiat esse, quod erat ante omnem
culpam. Quippe antequam esset, nec culpam habere nec poenam sentire
poterat. Si ergo anima contemnens id ad quod facta est, sic moritur,
ut nihil sentiat aut ut omnino nihil sit: similiter se habebit et in
maxima culpa et sine omni culpa, nec discernet summe sapiens iustitia
inter id quod nullum bonum potest et nullum malum uult, et id quod
maximum bonum potest et maximum malum uuIt. At hoc satis patet, quam
inconueniens sit. Nihil igitur uideri potest consequentius et nihil
credi debet certius, quam hominis animam sic esse factam, ut si
contemnat amare summam essentiam, /82/ aeternam patiatur miseriam. Ut
sicut amans aeterno gaudebit praemio, ita contemnens aeterna poena
doleat. Et sicut illa sentiet immutabilem sufficientiam, ita ista
sentiat inconsolabilem indigentiam.

	     72. QUOD OMNIS HUMANA ANIMA SIT IMMORTALIS.

Sed nec amantem animam necesse est aeterne beatam esse nec
contemnentem miseram, si sit mortalis. Siue igitur amet siue contemnat
id ad quod amandum creata est: necesse est eam immortalem esse. Si
autem aliquae sunt animae rationales, quae nec amantes nec
contemnentes iudicandae sint -- sicut uidentur esse animae infantum
--: quid de iis sentiendum est? Sunt mortales an immortales? Sed
procul dubio omnes humanae animae eiusdem naturae sunt. Quare quoniam
constat quasdami esse immortales, necesse est omnem humanam animam
esse immortalem.

       73. QUOD AUT SEMPER MISERA AUT ALIQUANDO VERE BEATA SIT.

Verum cum omne quod uiuit aut numquam aut aliquando sit uere securum
ab omni molestia, nihilominus est necesse omnem humanam animam aut
semper miseram esse aut aliquando uere beatam.

 74. QUOD NULLA ANIMA INIUSTE PRIVETUR SUMMO BONO; ET QUOD OMNINO AD
			 IPSUM NITENDUM SIT.

Quae uero animae incunctanter iudicandae sint sic tes id ad quod
amandum factae sunt ut illo quandoque frui, quae autem sic
contemnentes /83/ ut illo semper indigere mereantur, aut qualiter
quoue merito illae quae nec amantes nec contemnentes dici posse
uidentur, ad beatitudinem aeternam miseriamue distribnantur: aliquem
mortalium disputando posse comprehendere, procul dubio aut
difficillimum aut impossibile existimo. Quod tamen a summe iusto
summeque bono creatore rerum nulla eo bono ad quod facta est iniuste
priuetur, certissime est tenendum; et ad idem ipsum bonum est omni
homini toto corde, tote anima, tote mente amando et desiderando
nitendum.

		75. QUOD SUMMA ESSENTIA SIT SPERANDA.

Sed in hac intentione humane anima nullatenus se poterit exercere, si
desperet quo intendit se posse peruenire. Quapropter, quantum illi est
utile studium annitendi, tantum necessaria est spes pertingendi.

		   76. QUOD CREDENDUM SIT IN ILLAM.

Amare autem aut sperare non potest, quod non credit. Expedit itaque
eidem humanae animae summam essentiam et ea sine quibus illa amari non
potest credere, ut illa credendo tendat in illam. Quod idem apte
breuiusque significari posse puto, si pro eo, quod est credendo
tendere in summam essentiam, dicatur credere in summam essentiam. Nam
si quis dicat se credere in illam, satis uidetur ostendere et per
fidem quam profitetur ad summam se tendere essentiam, et illa se
credere quae ad hanc pertinent intentionem. Nam non uidetur credere in
illam siue qui credit quod ad tendendum in illam non pertinet, siue
qui per hoc quod credit non ad illam tendit. Et fortasse indifferenter
dici potest credere in illam et ad illam, sicut pro eodem accipi
potest credendo tendere in illam et ad illam, nisi quia quisquis
tendendo ad illam peruenerit, non extra illam remanebit sed intra
illam permanebit; quod expressius et familiarius significatur, si
dicitur tendendum esse in illam, /84/ quam si dicitur ad illam. Hac
itaque ratione puto congruentius posse dici credendum esse in illam
quam ad illam.

77. QUOD IN PATREM ET FILIUM ET EORUM SPIRITUM PARITER ET IN SINGULOS
		   ET SIMUL IN TRES CREDENDUM SIT.

Credendum igitur est pariter in patrem et filium et eorum spiritum, et
in singulos et simul in tres; quia et singulus pater et singulus
filius et singulus eorum spiritus est summa essentia; et simul pater
et filius cum suo spiritu sunt una eademque summa essentia, in quam
solam omnis homo debet credere, quia est solus finis quem in omni
cogitatu actuque suo per amorem debet intendere. Unde manifestum est
quia sicut in illam tendere nisi credat illam nullus potest, ita illam
credere nisi tendat in illam nulli prodest.

	       78. QUAE SIT VIVA ET QUAE MORTUA FIDES.

Quapropter, quantacumque certitudine credatur tanta res: inutilis erit
fides et quasi mortuum aliquid, nisi dilectione ualeat et uiuat.
Etenim nullatenus fidem illam quam competens comitatur dilectio, si se
opportunitas conferat operandi, otiosam esse sed magna se quadam
operum exercere frequentia, quod sine dilectione facere non posses,
uel hoc solo probari potest, quia quod summam iustitiam diligit, nihil
iustum contemnere, nihil ualet iniustum admittere. Ergo quondam quod
aliquid operatur, inesse sibi uitam sine qua operari non ualeret
ostendit: non absurde dicitur et operose fides uiuere, quia habet
uitam dilectionis sine qua non /85/ operaretur, et otiosa fides non
uiuere, quia caret uita dilectionis cum qua non otiaretur. Quare si
caecus dicitur non tantum qui perdidit uisum sed qui cum debet habere
non habet: cur non similiter potest dici "fides sine" dilectione
"mortua", non quia uitam suam id est dilectionem perdiderit sed quia
non habet, quam semper habere debet? Quemadmodum igitur illa "fides
quae per dilectionem operatur", uiua esse cognoscitur, ita illa quae
per contemptum otiatur, mortua esse conuincitur. Satis itaque
conuenienter dici potest uiua fides credere in id in quod credi debet,
mortua uero fides credere tantum id quod credi debet.

	 79. QUID TRES SUMMA ESSENTIA QUODAMMODO DICI POSSIT.

Ecce patet omni homini expedire, ut credat in quandam ineffabilem
trinam unitatem et unam trinitatem. Unam quidem et unitatem propter
unam essentiam, trinam uero et trinitatem propter tres nescio quid.
Licet enim possim dicere trinitatem propter patrem et filium et
utriusque spiritum qui sunt tres: non tamen possum proferre uno nomine
propter quid tres, uelut si dicerem propter tres personas, sicut
dicerem unitatem propter unam substantiam. Non enim putandae sunt tres
personae, quia omnes plures personae sic subsistunt separatim ab
inuicem, ut tot necesse sit esse substantias quot sunt personae; quod
in pluribus hominibus, qui quot personae tot indiuiduae substantiae
sunt cognoscitur. Quare in summa essentia sicut non sunt plures
substantia=, ita nec plures personae.

Si quis itaque inde uelit alicui loqui: quid tres dicet esse patrem et
/86/ filium et utriusque spiritum, nisi forte indigentia nominis
proprie conuenientis coactus, elegerit aliquod de illis nominibus quae
pluraliter in summa essentia dici non possunt, ad significandum id
quod congruo nomine dici non potest; ut si dicat illam admirabilem
trinitatem esse unam essentiam uel naturam et tres personas siue
substantias? Nam haec duo nomina aptius eliguntur ad significandam
pluralitatem in summa essentia, quia persona non dicitur nisi de
indiuidua rationali natura, et substantia principaliter dicitur de
indiuiduis quae maxime in pluralitate consistunt. Indiuidua namque
maxime substant id est subiacent accidentibus, et ideo magis proprie
substantiae nomen suscipiunt. Unde iam supra manifestum est summam
essentiam quae nullis subiacet accidentibus proprie non posse dici
substantiam, nisi substantia ponatur pro essentia. Potest ergo hac
necessitatis ratione irreprehensibiliter illa summa et una trinitas
siue trina unitas dici una essentia et tres personae siue tres
substantiae.

  80. QUOD IPSA DOMINETUR OMNIBUS ET REGAT OMNIA ET SIT SOLUS DEUS.

Videtur ergo, immo incunctanter asseritur, quia nec nihil est id quod
dicitur deus, et huic soli summae essentiae proprie nomen dei
assignatur. Quippe omnis qui deum esse dicit, siue unum siue plures,
non intelligit nisi aliquam substantiam, quam censet supra omnem
naturam quae deus non est, ab hominibus et uenerandam propter eius
eminentem dignitatem et exorandam contra sibi quamlibet imminentem
necessitatem. Quid autem tam pro sua dignitate uenerandum et pro
qualibet re deprecandum, quam summe bonus et summe potens spiritus,
qui dominatur omnibus et regit /87/ omnia? Sicut enim constat quia
omnia per summe bonam summeque sapientem omnipotentiam eius facta sunt
et uigent: ita nimis inconueniens est, si aestimetur quod rebus a se
factis ipse non dominetur, siue quod factae ab illo ab alio minus
potente minusue bono uel sapiente, aut nulla penitus ratione sed sola
casoum inordinate uolubilitate regantur; cum ille solus sit, per quem
cuilibet et sine quo nulli bene est et ex quo et per quem et in quo
sunt omnia. Cum igitur solus ipse sit non solum bonus creator sed et
potentissimus dominus et sapientissimus rector omnium: liquidissimum
est hunc solum esse, quem omnis alia natura secundum totum snum posse
debet diligendo uenerari et uenerando diligere, de quo solo prospera
sunt speranda, ad quem solum ab aduersis fugiendum, cui soli pro
quauis re supplicandum. Vere igitur hic est non solum deus sed solus
deus ineffabiliter trinus et unus.
